国家图书馆善本佛典第 33 册 No. 8892 略述法相义依释


　　略述法相义依释卷上

　　沙门　高范　撰次

　　◎八识大旨

　　○识谓了别为义。

　　瑜伽伦记第一曰毗若南此云识了别为义又曰心意识义自有通别别名心意识者赖耶是心以能集起三界生死色心法故末那名意以与六识为同时根生六识六识名识以对六境分别强故二通名心意识谓八识中一一皆有集起名心能生名意了别名识故今㨿通名云了别为义二十唯识䟽谓诸经论所说心意识及了别此四名其体无异但名差别心积集义意思量义识了别义论第二曰了谓了别即是行相识以了别为行相故乃至此了别用见分所摄(此释第八识行相文也)问见分与了别其体为异为同耶答了别即是见分所摄见分未必了别谓见分之言通心心所了别之言局心王应非全同义灯第四了有二义一缘境名了通心及心所二行相了别非所但王而作意等亦言了者说缘境了非行相了或有单复单言了者即通王所言了别者非所唯王。

　　○一眼识者。

　　䟽曰眼是所依而体是识依眼识识名眼识从所依得名。

　　○乃至第六亦然。

　　㤗云大乘中如眼识于一念间取青黄等多色境界有青黄等多种行解取相各异互不相违广说乃至意识亦尔备云婆沙第三师义当此论眼识取色有四师解如伦记第十三说。

　　○清净色。

　　瑜伽论曰诸色自相有三种一清净色二清净所取色三意取色谓四大种所造五识所依五清净色眼等处摄名清净色。

　　○以果知因等。

　　演秘二云泛明此知略有四种一以因比果二以果比因三以体比用四以用比体以果知因果发识也是心法因根义是色法也是则异类因果果心法因色法故。

　　○由用比体者。

　　发识取境根用由发识用比知定应有根体也。

　　○显形表。

　　瑜伽论曰显有十三谓青黄赤白影光明闇云烟尘雾空一显色形色有十种谓长短方圆粗细高下若正若不正表色八谓取舍屈申行住坐卧伦师云今依大乘唯有三句一显非形青等十三二形非显者长等十色三俱非句者无表色。

　　○影光。

　　伦记曰影与闇别者真谛释俱舍云如云障日成阴余色于中犹显现可见说为影须弥障日成阴余色于中隐不可见名闇光与明别者如俱舍云日炎名光星月火药寚珠电炎称明长短与高下别者长短据四边高下据处中谓中凸名高中凹名下也。

　　○四显色实余色皆假。

　　略纂云除青黄赤白外余显形表色皆是根本四色差别依四根本色立余差别故皆是假立论五十四问长短等所说形色当言实有为假有耶答当言假有何以故积集而住故名形唯有众色可得余形色相不可得故又必相待相待法有自性者彼有杂乱过失如车等彼觉可坏故伦师解曰虽无细微积聚而有粗青等积集成形言杂乱过者以有一法亦长亦短过故又如车等彼觉可坏者如取轮轴时失彼车等以相待故同学云积短为长失本短相下长为短亦失本长既长短无定相假境义炳然也。

　　○眼识所缘唯是实境。

　　同学曰未转依五识必缘实境䟽曰唯取五识一向缘实问假境何识缘之耶答三重转五俱意缘之。

　　○响声。

　　伦记曰今此论及对法所列声中皆无响声唯显扬说彼云或依托崖谷所发响声此中据法师云因受等三是有体声余并假有是差别故。

　　○平等香。

　　伦曰此有二解一云依四谛论解正量部香有三种香臭平等平等者无臭香也一云长养根大名为好香损害名恶无前二用名平等香。

　　○味谓苦酢。

　　又曰味中苦酢等六是实余可意味等假。

　　○空行风中无俱生香等者。

　　伦曰辨空行风无根本俱生之香但有假名如风过华香逐风来。

　　○身者积聚及依止义。

　　䟽云身者诸大造等合聚名身或依止名身即一形之总称。

　　○诸根大造等者。

　　已下通伏难此五根章文诸字上有虽字意云若以积聚依止义名身眼根等亦可名身有积聚依止义故通云虽眼根等有积聚依止义彼为少分法依止积聚故不名身独身名身。

　　○谓滑性等。

　　瑜伽五十四云若触处中所说造色滑乃至勇当知即于大种分位假施设有谓于大种清净性假立滑性于大种坚实性假立重性于大种不清净不坚实性假立歰性及轻性于大种不清净慢缓性假立软性由水与风和合生故假立有泠由阙任持不平等故假立饥渴及弱力由无所阙无不平等故假立强力及饱由由不平等变异错乱不平等故假立病由时分变异不平等故假立老由命根变异不平等故假立死由血有过患不平等假立痒由恶饮食不平等故假立闷绝由地与水和令生故假立黏由往来劳倦不平等故假立疲极若远离彼由平等故假立憩息由除垢等离萎悴故假立勇锐如是一切说诸大种总有六位谓净不净位坚不坚位慢缓位和合位不平等位平等位景师云二十种触并于四大分位假立基云此中解触有十九种如对法有二十二种无急缓劣三何以无者略也不立生为触所以如四相中病老是一今此何故分二耶今此非四相不例也其死触者从果为名即身上有末摩死近之时今身即死此触从果为名老触亦然此触能生老等名老触。

　　○心法。

　　四分义私记曰问其以心法为相分义如何答如后念意识缘前念心又他心智证他人心也故。

　　䟽云或别人心或前后心。

　　○定位意识唯是现量。

　　因明大䟽曰然有二类一定位二散心定心征湛境皆明证随缘何法皆名现量一切散心若亲于境冥得自体亦皆现量。

　　○与五俱意或唯现量。

　　今谓集量论说五识同时意识是现量故同学抄云且约五同缘边而已(云云)。

　　○或通现比等。

　　此约五俱意同时缘十八界也望与五识同缘五尘通现量或约缘五根边通比或约缘不相应法边通非不相应法其体色心二法而不缘色心缘得等是则于境异转也五俱意通三量为一念耶为前后耶有两诤也笠置上人以一念通三义为正松室上人以前后通三义为正同学八云于五俱意顿缘十八界质相见各有十八许一念类境许一念三量者盖此谓也。

　　○七末那识。

　　䟽曰于圣教中别名末那总名识故末那是意故蕳后心前识但立意名恒审思故。

　　○此翻云意思量为义。

　　䟽云意有二义一思量义二依止义常恒缘第八见分思虑量度自内我。

　　○缘于种子有根身器界。

　　伦记云唯识说第八识缘执受处即诸种子及有根身器世间等对法论说缘五色根四尘一分除声五十五说缘五色根五外　分理实亦缘声然对法论且说恒相续境故不取声。

　　○何为种子。

　　成唯识论云诸种子者谓诸相名分别习气䟽云即是一切有漏善等诸法种子下解五位中此三唯有漏论说非无漏无漏种子此识既不缘但为彼依故非执受等相名分别者唯识论曰有漏心心所变似所诠名为相似能诠现施设为名能变心等立为分别其体则是名相分别习气也由彼彼缘此习气生现行果譬如草木种生其芽也。

　　○谓本识中亲生自果㓛能差别。

　　䟽述曰此出体言本识者显种所在蕳经部师色心等持种亲生自果蕳异𤏅因望所生果非种子故要望自品能亲生故㓛能差别蕳现行七转识等望所生种虽是因缘亦亲生果是现法故非名㓛能故以㓛能显种子相今谓㓛能言蕳现行七转识何故不蕳第八现行耶答于为因缘者蕳之故不蕳第八现行第八非能熏故于亲生自果义中蕳非㓛能故。

　　○此与本识及所生果不一不异。

　　第二一异分别门述曰种望所依及所生果为不一异此即立宗何所以然。

　　○体用因果理应尔故。

　　述曰本识是体种子是用种子是因所生是果此之二法理应如是不一不异。

　　○虽非一异。

　　第三问答辨假实门如生望法非一异即说生为假种望于法非是一异种子应非实泉抄生起问云今大乘意种子与本识不一异者种子如生住等四相望法非一异说其体假种望本识非一异故假应非实今为答此云虽非一异等䟽云生等假法如龟毛等体是无法非因缘故种子望法即是因缘故云体实有。

　　○漏无漏种各有二类。

　　论第二有三义一者唯本有种护月云种子本有由新熏发方生故名为新二者唯新熏种难陀云本识亲种无始新熏不能自得异熟果要由净业新熏招集方乃能生故名为新胜军亦同三者新古合成护法云名言及业种各具法尔新熏然其名言种子虽复法尔旧成无有支熏不能得果新旧合用其果方生望业招果与其新名各有二类下举护法正义伦记云测述西国三释一依护法云以本有法尔无漏种子能生一切无漏现行是故初地已上无漏现行皆有因缘或有地前新熏种子是有漏故但是增上缘初地已上新熏无漏种子望彼现行无漏亦得作因缘以是无漏故二护月云唯有法尔种子即用此种子为因缘生现行无漏三胜军云唯有新熏今此论又就可生义说为种子。

　　○诸有情无始时来等。

　　䟽云自下第三申其正义应信本有无漏种子至解脱分善根已去名胜进位但熏增长。

　　○熏今增长。

　　䟽云种解脱分善根已去闻正法时由现行有漏及自因缘所熏有漏种为增上缘令其本有无漏种子亦得增长展转增胜即以所增无漏胜种后时正生出世之心亦说无漏所增长种名闻熏习。

　　○复熏成种。

　　谓入见道且如无漏既有本有及与新熏有漏法种子类此可悉问有漏无漏相违法云何有漏闻熏令增长无漏种子耶答流转位分别俱生二障覆伏无漏种子不令得自在然初发心住位发深固大菩提心以来修有漏六波罗密善根及如实寻思观依之无漏种子少得自在是名增长虽有漏闻熏及有漏观其体善法故令无漏种子与力自在也。

　　○有根身。

　　䟽云总身之中有别根故名有根身等。

　　○扶尘根。

　　伦云扶根是眼之处世俗呼之为眼故即扶五根色香味触之四境也。

　　○器界。

　　谓如世器领纳诸物山河大地能纳有情故名器界者差别义欲界等界种种差别故。

　　○具有能藏所藏执藏义故。

　　䟽曰能藏所藏执藏义故为杂染法互为缘故我见缘故此文杂染能所藏中唯有能藏令杂染等法不失故我爱缘之为执藏义即识为所藏。

　　○为杂染互为缘故。

　　䟽云解能所藏诸有漏法皆名杂染非唯染法梵云僧吉[(止/矢)*余]此名杂染若不云僧即唯染也有云就互为缘秘有三释一者第八现所持种相望互为缘也谓第八持种时种为所藏现第八为能藏也此义现第八因种果也亦此种生第八现种为能藏现第八为所藏也此义种因现第八果也如是互为缘也今谓秘三释中初释为胜此论文下䟽无互为缘释能持染种至此识为所藏文释与杂染互为缘故论文文依此释文解互为缘故云杂染通有漏三性法现行种子第八为杂染种子为缘能持杂染现行法为第八为缘能熏种子故云互为缘故初能藏义次所藏义也。

　　○有情执为自内我故。

　　䟽曰解执藏义唯烦恼障义非所知障义不尔无学应有此名此不别执为其我所及与他我名自内我。

　　○内缘相续。

　　解云唯内缘局第七第八一分通外缘器界故。

　　○第七非量。

　　解云唯见分非量转自证分现量也。

　　◎现等三量

　　○现量谓无分别。

　　已下三十字入正理论文离名言分别种类分别等故云无分别非全无缘虑用是则明了无分别也。

　　○于色等境。

　　境字论为义。

　　大䟽曰言色等者等取香等义谓境义乃至于色等境上虽无映障若有名种等诸门分别亦非现量故然离分别略有四类一五识身二五俱意三诸自证分四修定者前记云且如意识与五识同时起亦缘其境不生分别故名现量自证者自证分缘见分之时亦名现量即此见分为自证分境也诸定心者在定之时亦缘其境虽缘境体已其定内亦名现量故皆后之三种亦离分别然理门中唯取五识䟽曰言于色等义是五识故(云云)此四类心唯五识现体非一名为现现各各附自境体离贯通缘名为别转由此现现各各别缘故名现量又曰现量行离动摇明证众境亲冥自体故名现量能缘行相不动不摇因循照境不筹不度离分别心照符前境明局自体故名现量。

　　○谓患翳目。

　　二十唯识䟽曰翳是障疾眼病为缘意见发等瑜伽论云翳眩者于一月处见多月像景释眼根识同取多月以是错乱故非现量是故五根五识有量非量不得皆是现量所摄今解眼识及同缘意识俱取一月而不明了故后寻求意识错乱取多月眼识等虽不明了而实缘一是故五识但是现量。

　　○比量谓于所比义有正智生。

　　真界云比量者谓比拟度量如见烟度火论曰谓藉众相观于义相有三种由彼为因于所比义有正智生了知有火或无常等是名比量。

　　○是近及远等。

　　问云现量比量及念俱非比量体云何名比量答此三能为比量之智以近远生因故因从果名。

　　○有分别智于境异转。

　　此二句正理论文也境字为义大疏云分别智谓有如前带名种等诸分别起之智不称实境别𡚶解生名于义异转名似现量。

　　○谓见杌为人等。

　　已下大䟽释文见杌为人至及瓶衣等释异转不以本自相至谓为实有释分别智及瓶衣等大䟽云问如第七识缘第八执我可名非量凡缘瓶衣既非执心何名非量答应知非量不要执心但不称境别作余解即名非量以缘瓶心虽不必执但惑乱故谓为实瓶故是非量不以本自相等疏云诸有了瓶衣等智不称实境𡚶分别生名分别智。

　　○由彼瓶衣等。

　　以下释似现量前记云此似现量有两解第一云但意识缘共相至名似现量者此意但由意识分别作瓶衣解谓自眼见若据实论眼但见望境不见瓶衣即由意识分别作瓶衣解即是第一解但约意识解为非尽理第二解云从又但分别执为实有至名似现量此释尽理者此意即约执心谓自识现得亦名似现亦者亦上意识。

　　○诸似现量等。

　　自下大䟽文也问何名非量耶答迷乱心于现不现前境错乱分别取不实事心也于此有二类谓执心非量非执心非量也执心非量者缘非我法如执我也乃至非执心非量谓或于非黄生黄解或缘龟毛空华等也。

　　○以据决定。

　　此通伏难若似现量在有分别无分别二心何故论文偏约有分别耶通曰论偏云有分别约决定似现量若无分别通现量故约决定者偏云有分别也。

　　○若似因智至似比量。

　　入正理文大䟽云似因及缘似因之智为先生后了似宗智名似比量。

　　○如于雾等𡚶谓为烟邪证有火。

　　解云释论于似所比诸有智生不能正解名似比量文具文云如于雾等𡚶谓为烟言于似所比邪证有火于中智起言有智生。

　　○是真之流而非真故名似比量。

　　真指正比量也谓似比量具远因近因智果三真比量类本邪智故非真比量故云非真。

　　◎相等四分

　　四分义私记云问何故名四分耶分量决云心用分限四种差别故名四分。

　　○若细分别应有四分。

　　护法菩萨依厚严经集量论建立四分广说如四分义私记。

　　○相谓相状也。

　　私记曰问若言相分者云相状之义者心法无相状云何为相分体耶答心法虽无粗相状而有细相状故为相分。

　　○纵缘于心至不能缘故。

　　私记曰问第六识见分缘心法时之影像可是能缘何云初唯所缘耶(文)举此问次引此纵缘于心等大疏文答也疏文意云虽缘心法其影像是非能缘相分心不能缘虑故问若尔者所缘心不能缘虑者自证分所缘见分不能缘虑耶答䟽通此难云此义不然自证分缘见分是一体之上义用故不作相分虽所缘心能缘虑今见分所缘心他人之心若我前后心是别体法故作相分缘其相分心非缘虑故不可例也。

　　○带我法之相状。

　　演秘云带有二义一带者挟带亲附之义能缘亲附所缘之境而不相离名为挟带而犹世言身佩釰二带者似也能缘有似本质之相相即相分心质相离名为带似亦若世言面带火也。

　　○见谓见照也。

　　私记云问见照者何义耶答了别之义也故论云此了别用见分所摄(已上)。

　　意云八识见分各了别所缘境有明了用故谓了别为见照又云见故名见照故名见耶答照故名见不谓见故名见问若尔见故名见者有何过耶答若见故名见者耳识见分亦可名闻分有此过故不名见故见照故名见。

　　○自证分。

　　四分义私记云见分体用非他故名自此第三分证彼见分故问云见分体非他意如何答见分是第三分缘外之用体即第三分非他物故名之为自此第三分证知自缘外之用故云自证分也。

　　○第二分唯缘第一等。

　　四分义私记文也次下云问何故第四分唯缘第三分不缘第二分耶答论云以无用故(云云)问无用意何答云此疏有二释一云设许有缘有涉重缘过以无用故(初释)或无缘彼之用不说缘之如自证分不缘于相能缘各有分限可缘故(后释)问初释意何答意云证自证分设缘见分有涉重缘过意云四分必缘前分非超越缘若第四分缘第二分者有涉见分缘过又自证分既缘见分证自证分又缘见分有重缘过涉缘重缘无益故不缘也问后释意何答四分皆能缘所缘有分限故证自证分不可缘见分意云自证分缘第二第四用必定也第四分缘第三分用必定也分限有定量故更不可缘如见分是缘相分之用必定故不可证自证分缘见分耶。

　　○所能量量果等。

　　又云量者量度义也心等量境名能量为心等被量之境为所量果者成满因义也审察其所量能量云量果譬如以丈尺量绢之时绢为所量丈尺为能量解𢿘之人智为量果也问果是成满因义意何答人以尺量绢本意欲知其𢿘多少是即因也既量计毕知其多少者成满前因也是即果也心等量境亦如是能缘心缘境本意拟知境之青黄是因也既知其青黄了成满前因也是即量果义也。

　　○即以所缘第四为果。

　　又云何故不以能量为量果以所量为量果耶答凡量果必离能量有别体故(已上)。

　　问何以知以所量法还为量果耶答义演云例云如无色界本识见分缘种子之时即以自证分为所缘为其果何妨第三第四互以相缘后以为果问种子是在自证分处云何缘种子云缘自体分耶答义演云更无别种子相以种子持附自体分即以自证分为相分缘种子不离识故问第四分缘第三之时以所量为量果者且应第三缘第二时以所量见分为量果何故更立第四分耶答论云不应见分是第三果见分或时非量摄故(已上)。

　　问此文意何答不可以比非量之见分为现量之量果故不以见分为第三之量果后二分是体内法而一向现量故递为量果也伦记曰问何故种子不在自证分等唯在见分耶义曰以相见及第四分于自证分上差别建立今以种子是所缘故故于见分上立自证分为能缘故不于上建立又依集量唯立三分故不在第四设立四分者以不离自证分故但是第三分差别立。

　　○前二是外后二是内。

　　问何故前二名外耶答云此各有二义相分是外本质之影像故云外亦似外故云外见分缘外相分故云外亦似外故云外问见分内心法何故云外耶答疏云但由见分似外缘外故名为外非体是外问何故后二分名内耶云后二分是内心法亦缘心法故名内也凡后二分名内有二义一体内二缘内也问自证分缘外见分随所缘名外耶答见分体虽非外依缘外名外自证分虽缘见分外外相远故不名外也。

　　○初唯所缘等。

　　解云见分缘相分时相分所缘也见分能缘也自证分缘见分时见分所缘也后二分互以成能缘故后三通二。

　　○第二分通现等三量。

　　问见分通三量者八识见分一向皆尔耶答不然五八识见分一向现量第七识见分一向非量唯第六识见分通三量问后二分现量者其现量义何答西明云具三义者现量所摄问三义何答一非颠倒二非犹预三非重缘自证于境虽是邪见亲证自体故不作邪正等解故。

　　◎自共二相

　　解云于心心所所缘境有自共二相此有多类谓名句所诠自共相佛地经所说自共相因明所说自共相也因明所说乃现比量所缘也伦记云略辨有三一且如色蕰中十一种异名为自相同有变坏等三义即是共相二五蕰各别名为自相同有聚积总略义故名为共相三色等五蕰性相各异名为自相无常苦空无我理同名为共相演秘云问经中二相其义云何答五蕰等体名为自相蕰上无常苦无我等名为共相虽一一蕰无常等别彼此相似以立共名不说散心分别安立名共相也三惠章云此有多种略说有三一处自相色声等法名为自相色蕰无常等皆为共相二事自相青黄等法名为自相色声所等名为共相三自相自相不可言性名为自相余可言等名为共相。

　　○诸法自体唯局法体。

　　疏曰如色法等碍为自性火以暖为性水以湿为性但可证知言说不及且如火以暖为自相此暖唯局火法体不通声等言说不及何者言说若着自相者说火之时火应烧口火以烧物为自相故缘亦如是缘火之时火应烧心今不烧心及不烧口明缘及说俱得共相。

　　○证智。

　　冥证自相法体智云证智故因明疏云若诸现现量所缘自相即不带名言冥证法体疏云此之自相证量所知非言说等境故。

　　○通在诸法等。

　　断障章云彼说一切法上实义皆名自相以诸法上自相共相各附己体不共他若分别心立一种类能诠所诠通在诸法如缕贯华名为共相。

　　○如是展转。

　　疏全文云至不可说为自相可说极微等为共相故以理推无自相体且说不可言法体名自相可说为共相以理而论共既非共自亦非自为互遮故但各别说。

　　◎三种分别

　　了义灯云此三种分别有遍不遍行相约遍行相自性分别通八识有计度分别通六七识寻伺为体第七识无恒审思量虚𡚶计度第七识有不尔执我是何分别体非寻伺而依思慧立此分别约不遍行相唯在第六(云云)有云于分别有粗细若以心心所缘虑自性名分别者此分别或名自性分别或可名任运分别则通八识及三量皆可具此分别若执心俱坚猛分别名计度分别此分别唯限六七二识非量心也若寻伺相应诸分别寻求伺察行相尤粗显唯限第六识不有余识寻伺唯第六相应心所故也。

　　○自性。

　　此有持业依主二释初持业者有漏心心所因循取境异无漏故名为分别是心心所本自性故名为自性自性即分别依主自性言亦通境说杂集论云如所缘相无异分别于自境界任运转故即自性之分别名自性分别自性谓于现在所受诸行自相行分别此依主释意也。

　　○唯识第五摄论第一许五识有者是也。

　　灯曰问既约自性八识皆有任运分别七八何无答约二乘通不说七八(文)唯识论第五文也难卒解也云意识应辨随念计度二分别故(文)问论不说(言)五识中有自性分别但言破于他意识应无随念计度二种答论虽不明言五识有破但言应如五识第六亦无随念计度不敢(言)无自性分别知有自性也。

　　○随念。

　　随逐明记不𡚶念心所起分别故云随念杂集第二曰初依现境自相而缘次缘过去后通三世于所缘境异相分别。

　　◎诸识所依

　　问何名所依乎答八识各以依苻依住所名所依。

　　○俱有所依。

　　俱有言蕳等无间缘等无间依前灭法为所依后生法为能依是能依所依异时有俱有依能依所依同时有也。

　　○定有四种(道)论曰五识俱有所依定有四种谓(五)色根六七八识随阙一种必不转故同境分别染净根本所依别故。

　　疏云望彼五识并有力故具前四义于此四中若随阙一种五识必不转故此四何别五根与五识为同境依共取现境故余则不定独得此名第六意识与前五识为分别依与依同缘分别境故五虽无分别意是分别为分别依。

　　○染净依。

　　䟽曰第七与五识为染净依五识由此根本染故成有漏根本净故成无漏全成净已不漏五识名根本净其第八识与前五识为根本依。

　　○由此识染污。

　　谓虽第七初地分得今约佛果极解脱道前五识唯至佛果转故。

　　○根本依。

　　论第七云根本识者阿陀那识染净诸识生根本故。

　　○多引六。

　　此文䟽依释因果相顺义文也七与力故下有所以二字依之[利-禾+(光-兀+天)]文谓多引六起染执等由第七故者明因相顺六缘境时七与力故者明果相顺相顺者多引意识起染污执等由第七识故云相顺。

　　○非七缘境第六与力。

　　此二句明虽七于因果俱与六力非六与七力。

　　◎诸识生缘

　　○即是第七俱有所依。

　　解云此二句明第七无根本依所由谓以根本依第八为俱有所依不可别立根本依。

　　○而第八识自体而已。

　　此二句明第八不立根本依所由谓根本依第八即第八自体也。

　　○虽种子恒等。

　　全文云但由五识内诧本识即种子也外藉众缘方得现行以虽种子恒外缘合有顿渐起五或四三二一识生故或五至一生不定故乃至若于尔时有一眼识生缘现前即于此时一眼识转乃至五缘顿现在前即于尔时五识身转等故五识由缘具不具故生有多少或俱不俱。

　　○或俱不俱。

　　解云缘各合则五识俱起各缘不合则五识不俱起也故论云或俱或不俱起外缘合者有顿渐故。

　　○第六意识至有时不起。

　　疏曰虽亦粗动者显不定义谓亦五识又显自识行兼有细以粗亦细也又显与第七八识行相异彼微细沉审故又所藉缘少易辨故无时不具若尔何故不一切时如第七八相续生耶答由违缘故有时不起何者是违缘即下五位或猒于心或异缘碍遮识生起故名违缘。

　　○极睡眠极闷绝。

　　论云无心睡眠与闷绝者谓有极重睡眠闷绝令前六识皆不现行疲极等缘所引身位违前六识故名极重睡眠乃至风𤍠等缘所引身位亦违六识故名极重闷绝极睡眠䟽曰问此既无心所眠何名为眠而此中及大论无心地等说为眠也此有二解一由二似虽此眠时无彼心所眠体而由彼加行眠引或沉重不自在似有彼眠心所时以二义故假说无心身之分位名眠实非眠也。

　　○第七八识。

　　疏云第七八识行相恒内缘一类沉审起藉缘少一切时有以行相细故无缘碍令总不行总不行之言谓第七识无漏灭定违染一分不行非体总无又但可令转变非总不行故与前别以第六识粗动故亦为缘碍。

　　○无漏灭定。

　　疏云瑜伽十二说或依非想非非想而入此定或依灭尽相而入此定何以唯依非想者次第定中最居后故以此定猒心至微微心方入余下地心粗不能作此行相故依非想(文)此约初修人故次上云初修依何地起初必依有顶游观无漏为加行入初修即二乘及七地以前等又云前言初修唯依非想后修如何若得此定已自在者余下七地心后亦得现前(文)论七云虽属有顶而无漏摄疏云以无漏引体即无漏种故第六十二说灭尽等至当言无漏由与烦恼不相应故非相应故无所缘故非烦恼生故是出世间异生不能行故。

　　◎有䨱无记

　　论云法有四种谓善不善有䨱无记无䨱无记论云䨱谓染法障圣道故述曰何名无䨱䨱谓䨱障体即染法䨱义如何障圣道故论又能发心令不净故述曰合以二义解其䨱字即䨱者䨱蔽也蔽心令不净故名为䨱。

　　○蔽心令不净。

　　解云令含能令所令义谓染污法能令同时现行法所令也其义易知。

　　○不善性。

　　疏曰不善三者一感非爱果不善谓极恶法二性非巧便不善谓染污法三性不安隐不善谓有漏法。

　　○问诸不善性等。

　　解云已下义灯第四取意灯云问染法障圣道说名为有䨱不善亦障圣同名为有䨱答据能障圣道不善应名䨱招果㔟用强故不名有䨱问不善招报强从胜不名䨱无想不感果障圣名有䨱答自性染法䨱蔽胜障圣名有䨱无想报等翳理微故不名有䨱。

　　◎无覆无记

　　○异熟习气。

　　解云善恶业种子名异熟习气也伦记曰习气通二种所谓现行及种子此中约种子名习气有云第六相应思心所造作善恶业熏自思种此种子业[執/力]力强胜故能有助他无记劣种之力而彼羸劣无记法亲因缘种子其力羸劣故无自生现行之力故[((並-(前-刖))-一)/(冗-几+豕)]彼业种㔟力生自无记现行故此无记现行正亲因缘种虽无记种子力劣故隐不论谈胜助缘业种名无记果能生因此思心所依身语意三为作善恶事熏自思种此思种有二㓛能一生自思心所现行㓛能二助他羸劣无记种子令生现行㓛能也生自现行㓛能是名言种子不名业种子与现行思心所亲因缘习气性故助他㓛能名业种不名名言种望他果非亲因缘故也(文)能引异熟无记果习气故名异熟习气。

　　○酬引业力。

　　解云异熟习气感总报无记第八其异熟习气有强弱不同酬其强弱[執/力]力第八相续有长短不同也引业者䟽云唯第八识是总果故是果之主余果方生主引生故由强胜业引总果故余别弱业方能生果据其胜业名引引余业生故有云言引业引果者此有业业相对果果相对二义总报业引别报业总报果引别报果故非总报业果相对名也有义引起总报果体故名引业若尔满业亦名引业引起别报果故此义违䟽文。

　　○恒相续故立异熟名。

　　䟽云果无间故说恒相续由恒相续及是引果立异熟名。

　　○感前六识酬满业者从异熟起名异熟生不名异𤏅有间断故。

　　伦记云三性种子同所依识说为异𤏅从此种子生现行时名异𤏅生疏述曰显异𤏅因所生未尽即明亦感前之六识俱增上缘此是别果故业名满引如作摸满如填彩以此六识从第八识真异𤏅起名异𤏅生以非是主有间断故不名真异𤏅成圆果事具足果事名之为满亦通因果皆有满义业胜名满。

　　○即前异𤏅等。

　　伦云释其名因是善恶果是无记异因而𤏅故名异𤏅从义得名䟽云别从总称二种俱名为异𤏅果即由如前所说理故其第七识非异𤏅种之所引生因位唯染果无漏故枢要云真异𤏅具三义一业果二不断三遍三界。

　　○从自前念及种起故。

　　此二句明第八名异𤏅生所由对前念现行后念现行名异𤏅生是现现相望也从自异𤏅无记种生现行第八名异𤏅生是种现相望也。

　　○有间不遍。

　　䟽云六识不遍无色无心定等五识及意无故。

　　○虽异𤏅起等。

　　解云三性法不名真异𤏅其义可尔而可名异𤏅生并从真异𤏅起故答不然对法第五说若法是异𤏅从异𤏅起者名异熟生善等唯从彼起不是异熟故不名异熟生。

　　○问何故名果以为异熟耶。

　　伦记云谓阿赖耶一起酬因始终恒起遍通三界得名异𤏅广如伦记。

　　○威仪路心。

　　伦记云威仪谓表色路体即四尘四尘是彼所依故说威仪路又解威仪四尘为性路即发彼心与彼为依说心为路工巧处亦尔但是五尘四尘别故此中威仪多于道路施设工巧多于处所施设故一名处一名路。

　　○为引导他或为利益。

　　伦记云为嬉戏加行所摄变化是无记其为利他起变化是善也令引一切有情至善道云引导一切有情得顺益事云利益。

　　◎四无记种

　　此一假义灯第三取意文此有二解等。

　　同学钞云初释意除变化心余三无记有同别种若异熟心缘威仪工巧名二无记是因种生也若自能熏与异熟心别种也以同种生名世俗有依别种边自在成就摄也后释意三无记定别种也异𤏅生心他善恶心熏此种子缘威仪心熏名威仪种子缘工巧心熏名工巧种子不尔之时异熟心种熏名异熟种子故虽缘威仪等亦是别种也发威仪等别种之义同先释也缘威仪等非实威仪等故名世俗有。

　　○瑜伽中说名世俗。

　　五十五云于异𤏅蕰及加行别皆世俗有(文)无实体用名世俗有离异𤏅无记心种别无威仪工巧种实体用故说为世俗有伦记云于异𤏅四蕰中假立异𤏅生义名世俗有除异𤏅外于余加行所生蕰中假立威仪工巧变化名世俗有又云四无记心皆于遍行境上假施设故当知一切皆世俗有㤗云赖耶四蕰及相应蕰是异𤏅故云于异𤏅所摄诸蕰威仪工巧变化三法是方便心故加行三心于异𤏅生上而假施设故是假有。

　　○以变化心不通异熟便非世俗。

　　解云变化心现在修四禅定依定得通依通起变化心故非业所感异熟无记种生故云不通异𤏅以故此有实体用非世俗不同威仪工巧异熟无记种生世俗有也。

　　○若以自力熏成者。

　　解云以自力熏应串习无记心余义应思。

　　○但言世俗无唯言故。

　　疑云若自熏成威仪无记等各别有种子者瑜伽何云世俗耶通云瑜伽但言世俗不言四无记唯世俗故知自熏成威仪无记等一分非世俗各别有种。

　　○虽是异𤏅。

　　灯云以是异熟由缘此等名威仪等故(已上)。

　　◎善等三性

　　此一假䟽五末取意文也。

　　○能为此世他世顺益故。

　　疏云谓一一法要令此他二世顺益方名为善谓有漏善前世益今世益今世益后世益俱得乐果人天所仰无漏有为无为亦尔此世他世违越生死有得有证及由𣵀槃获二世益非生恶趣等故并名为善人天乐果唯顺益一世非二世故不名为善是无记果法故体非是善于后世中作衰损故不作此解。

　　○违越生死。

　　此世他世违越生死自有顺益义也。

　　○故并名善。

　　有漏善二世俱得乐果人天所仰无漏有为二世俱违生死无为非二世俱生恶趣皆有两世顺益相故有漏善无漏善并名善。

　　○人天乐果。

　　䟽曰有问言若顺益名善人天乐果亦现益故应名为善为答此问故说彼非。

　　○问具修六度至二世亦成矣。

　　演秘四末文应捡。

　　◎善等界系

　　○生得善。

　　演秘四引杂集论云由先串习生便即起不假思惟。

　　○方便善。

　　又云亲近善友思惟方起。

　　○色系除工巧。

　　色界无刻镂等义故无身工巧二禅以上无寻伺故无语工巧也言语由寻伺起。

　　○无色系除变化。

　　变化依定通变化五尘境故无之也。

　　○欲界有变化心。

　　伦记景云此中欲界变化唯是生得通三性心皆能变化不同毗昙欲界有修果心。

　　○似欲界故。

　　欲界有情修上界定得通变化五尘境以欲依身变化故似欲界有之。

　　◎诸识三性

　　○答异熟性故。

　　䟽云答有三初总答次别答后释无记名此总答也若善恶性必非异𤏅(文)第八善恶业所感者若唯善性非恶业所感若唯恶性非善业所感既为善恶所感无记明。

　　○异𤏅若是善染污。

　　䟽云别有三释此为一因证唯无记摄论第三末自解善趣既是善应不生不善恒生善故即无流转由集故生死流由苦故生死转恶趣翻亦然既恒生恶应无还灭由道故还由灭故灭又此识是染依述曰此识既是果报之主为善染法之所依止既恒善应不为恶依是恶亦应不为善依互相违故何得与二俱作所依。

　　○又此识是所熏性故等。

　　䟽云如前已说唯无记性可受熏习。

　　○此意相应等。

　　䟽云今以相应显心是染性非染故。

　　○任运转故。

　　同学云眼等五识任运也相应惑可唯无记今任运者一类任运也五识虽任运易脱起故通三性也五识虽具任运一义不具余三义故非唯无记。

　　○不障善故。

　　同学云不障善者不障有漏六位中善位十一云也第七若不善性者岂不障六识中善位耶不云不障无漏圣道。

　　○遍三性故。

　　又云第七诸识染净依也其性若不善者能依六识岂善性耶相违异性不可成能所依故也。

　　◎六位心所

　　解云唯识论及百法论建立六位五十一心所瑜伽论建立五位五十一心所心所旧云心𢿘瑜伽论名有所缘或云有所依䟽曰略以三义解心所总名一恒依心起心若无心所不生要心为依方得生故二与心相应彼五说与心相应故不与心相应又时依缘事四义具故说名相应由此色等亦非心所既尔心具五义与五相应应名心所三系属于心以心为主所系属之心有自在非所以是义故系属于心有此三义故名心所。

　　○遍行五者。

　　对法䟽云遍谓周遍行者起义周遍心起立遍行名亦遍亦行名为遍行。

　　○一作意谓警心为性。

　　伦记云然唯识说作意能取事之总相及余心所所取别相既总取境名心取别名心所问作意警觉用现行耶种子位耶答以种子警觉为正义义灯云为种位警为现行位答淮诸师说通二位警本疏种位非在现行西明要集俱非本释云论二说通于种现同学云问种子是微细沉隐法也如何起警觉用哉答设虽沉隐何不施用哉烦恼种子发业润生猒心种子起遮防用修无想定时熏成极猒种子此种子有五百大劫不生心心所㓛能也思种子防三业非等是其类也问触等心所在现在位而施作用作意何异之哉答既异余心所独取众多别相又何妨异余心所在种子位起警觉用焉。

　　○为性为业。

　　义灯云问同举作用以显性业二用何别答有云亲用显性疏用显业又有云譬如火以暖为性用亲火体用故名性用烧物用名业用望火自性暖性上所带用与火性疏远故。

　　○触谓三和。

　　唯识里书云此中大乘触别有体非即三和经部师三和成触触即三和是假(文)既大乘唯识立三和生触三和外别体触若云触谓三和与经部三和成触何异耶答大乘许别体触故非三和即触但云触谓三和触与三和同时互为因果故云触谓三和非三和即触伦记云基云此中触为何业谓受想思所依为业如余处对法等唯是受依何不云想思等此彼别者此据通论皆依于触触次作意后生故若据相随转而唯受。

　　○分别变异。

　　解云于三和合位㓛能乃生既与前殊说名变异分别者即是领似异名如子似父名分别父䟽云此意总显根等三法有能顺起心所㓛能名为变异此触亦有顺生心所㓛能作用领似彼三是故名为分别变易(文)论云和合一切心及心所令同触境是触自性既似顺起心所㓛能故以受等所依为业。

　　○谓根境识更相随顺故名三和。

　　疏云正三和体谓根境识体异名三不相乖返更相交涉名为随顺如识不生根境或起名为乖返又如耳根眼识香境三法乖返不名三和若相顺者三必俱生既不相违故名随顺根可为依境可为取识二所生可依于根而取于境如此交涉名三和体。

　　○触依彼生等。

　　疏云即由二义触名三和一依彼生彼即根等是触之因依三和故亦名三和故圣教云三和生触对法亦云依三和合二令彼合彼亦根等即触之果谓触能令根等三法合为依取所生了别此三和合由触故然故说触能和合三法由此二义触名三和非一触体可名三故从触之因所和果说触为彼三和合也。

　　○三和合位至说名变异。

　　疏云谓根境识三和合位除未合时故言和位此三之上皆有顺生一切心所㓛能作用名为变异谓此三法居种子时及未合前皆无顺生心所作用于三合位㓛能乃生既与前殊说名变异变异即是三体上用正解变异体即三法。

　　○受谓领纳顺违俱非境相为性。

　　瑜伽云受为何业谓爱生所待为业伦解云谓境界等爱皆由受后方生。

　　○能起合离非二欲故。

　　疏云解起爱为业谓于乐受未得希合已得复有不乖离欲于苦未得有不合欲已得之中有乖离欲欲者欣求即通三性此业可通有漏无漏今唯依无明触所生受说此唯是爱依染分说如缘起中受缘爱故有漏受能为爱之缘故。

　　○想谓于境取像为性。

　　瑜伽云想为何业谓于所缘令心彩画言说为业疏云体性可知言施设者安立之异名建立发起者亦名施设明诠道收发起义也。

　　○名言为业。

　　次下论云谓要安立境分斋相方能随起种种名言(文)此中安立以下释此论文䟽文也谓此中安立取像异名今文䟽全文也次下云此业但是意俱之想余识俱想不起名故设疏起名无失者第八识想如何起名由此故知此业不遍义灯云问想既施设名言为业何非语因答淮杂集论说为随说因非语加行由想境像方立名言此[執/力]用疏寻伺用亲正起语故说为语行。

　　○思谓令心造作为性。

　　疏无释演秘云问性业何别答性但令作业役令作单重广略行相有异同学云单广立性重略为业谓不具驱役曰单今解云性不具驱役造作故云单业加役心故云重也性总不显三性广谈造作故云广业别别分取分位善性时驱入善性造作即其时令心善作一分为业故云略也。

　　○善等之因等。

　　疏三未文也全文云瑜伽论第三卷说即此邪正俱相违行因相由思了别谓邪正行即身诸业此行之因即善恶境由了此境相故思作诸业起善恶等事。

　　○有寻等三地。

　　演秘曰按彼论云此中欲界及色界初静虑除静虑中间若定若生名有寻有伺地即静虑中间若定若生名无寻唯伺地随一有情由修此故得为大梵从第二静虑余有色界及无色界全名无寻无伺地(文)无寻无伺等诸师异释如伦记第二上说有说大梵名中间禅寻伺中间故也。

　　○别境五者。

　　对法疏云所缘事境多不同故能有别境立别境名。

　　○欲谓于所乐境希望为性。

　　䟽云所乐者谓欲观境不但求彼若合若离但欲行意随何识欲观等者皆有欲生唯前六识或唯第六七八因中无作意欲观任运起故七八二识全及六识异𤏅心等一分但随因境[執/力]力任运缘者全无欲起余皆欲生。

　　○勤依为业。

　　对法疏述曰此说善业生正勤故问勤即精进善十一一𢿘也故唯善性然欲通三性何云唯善性所依对法第十等皆云信为欲依欲为精进依即入佛法次第依然既通三性即唯善欲为依。

　　○若不欲观。

　　有云以下显七八全分六识少分无欲次上䟽文思淮可知。

　　○二胜解。

　　对法疏云决定事者显此所缘不定境等不生故。

　　○印持为性。

　　又云印谓印可是事必尔持谓决了不犹预故。

　　○谓邪正等。

　　疏云此胜解由邪教邪理邪证等力或正教等力或非邪正教理证力于所取境审决印持此事如是非如是以生胜解或教者教示或是言说但由转习。

　　○理者。

　　有此道理非谓四谛真实理也即摄一切事及真理谓此木是木之理等。

　　○证者。

　　即修禅定或诸识现量等心能审决者皆有胜解由此道理生印可故更有异缘不能引转令此心中更生疑惑。

　　○三念。

　　瑜伽云念谓于久所思所作所说记忆为业疏云四法迹念是定因伦云四法迹者如对法说无贪无瞋念之与定彼为三学所依法迹无贪无瞋为戒所依念与定为依定与慧为依。

　　○𢿘忆持曾所受境。

　　对法疏云此显法迹三学之依故能生定于曾未受体类境中设曾所受不能明记亦无念起疏云重释业用令心明记此生定者由多增故定专注故即唯善念生正定故若散心念非必生定。

　　疏云能生智有此多分言或净分说非谓一切即如定后起痴心故。

　　○谓观德失至决择智生。

　　䟽云心专一境依教而缘证解所缘心便明净由斯遂有无漏智生能知所缘德失等相约四法迹定能生智非定须然。

　　○不尔见道至应无等持。

　　疏云其相见道为十六心观境应无等持以要前后唯缘一境故彼一一念皆注其心于一境转深取所缘故有定。

　　○惠谓于至断疑为业。

　　疏云此说胜惠故言断疑疑心俱时亦有惠故。

　　○谓观德失。

　　以下释业义。

　　对法疏述曰谓观德失俱非境中由慧推求得决定故于非观境愚昧心中无蕳择故惠便不起。

　　○多分不同。

　　唯识义章私记云欲胜解念各转别别境定转惠境是少分也。

　　○善十一。

　　解云此十一有随一起皆同时起但如欲界非定地故无轻安。

　　○信谓于实至为性。

　　䟽云实德能三是信依所是境第七深忍乐欲是信因果心净为性正显自体有云问忍乐欲者一向信因果信处都为无此相耶为信心所行相有此义耶答有此义但信行相处都无忍乐相唯信心所行相难显故约因果谈信依处者里书云实德能是信依处是境第七又云此三为境方生。

　　○对治不信乐善为业。

　　疏云此明业用显扬说有五业然治不信初与此同此言乐善即彼四种能得菩提资粮满故利益自他故趣善道增长信。

　　○一信实有等。

　　疏云谓于一切法若事若理信忍皆是对法云于实有体起忍可信对法疏云成唯识说信别有三一信实有谓于诸法实事理中深信忍故即此论说有体忍可若谛非谛诸法之中皆信忍可名信有体此言意显设信空无亦生信故非唯缘有始方有信举信忍因显信自体故名忍可二信有德谓于三宝真净德中深信乐故即此论说有德清净若德若非德令心清净皆有信生不唯有德始方有信不尔若信外道无德信应不起唯识说此深信乐故亦举欲界显信自性今以信体于德境生故言清净亦不相违三信有能谓于诸善深信有力能得能成起希望故即此论说有能希望有能无能希望修断皆有信生非要有能方有信起不尔信诸恶是可断法应信不生举信欲果显信自性故言希望。

　　○由斯对治至世出世善。

　　疏云正治不信彼实事等能起爱乐于无为证有为善修故是信业等。

　　○此性澄清至立心净名。

　　䟽云此信体澄清能净心等余心心所法但相应善此等十一是自性善彼相应故体非善非不善由此信等俱故心等方善故此净信能净心等依依士释又惭等十法体性虽善体非净相此净为相故名为信唯信能净余皆所净故。

　　○勇悍为性。

　　对法疏云彼善恶品勤所对境此言心勇即勤之果各据一义理不相违疏云勇而无惰自䇿发也悍而无惧耐劳倦。

　　○满善。

　　疏云通三乘究竟果位或作善事圆了名满能满善故非要圣果。

　　○勇表胜进至蕳净无记。

　　䟽云若唯言勤三性之法俱可勤苦然此中言何性所摄(文)通此问疏云勇表念念高胜非如染法设虽增长望诸善品皆名为退亦不名进无益进故进谓进成圣者身故悍表精纯蕳四无记无覆净也彼虽加行作意修习而非精纯不应正理故不名精。

　　○依自法力。

　　疏云于自身生自尊爱增上于法生赏重增上二种力故崇贤重善羞耻过恶谓作是意言义如是身乃作诸恶彼法甚好须依用之。

　　○崇重贤善。

　　疏云于有贤德者若凡若圣而生崇敬于一切有漏无漏善法而生崇重。

　　○依世间力。

　　疏云为世人所诃自猒于恶染已二增上力。

　　○三有。

　　对法疏云有谓三有即三界果具谓资具即三有因缘生三有皆名有具染缘无漏亦有具摄。

　　○作善为业。

　　有义问善者不过三善根今具修三善根耶答非具修于五欲境生猒离心为无贪正善今修此一善云作善耳。

　　○于苦苦具。

　　述曰有情苦者三界行苦或苦怀苦唯举有情显胜瞋诸增疾灭道亦生瞋故不尔无瞋翻成境便言苦具者谓三苦因缘无为等有无瞋故或无贪瞋言有等者待有等立非要缘彼如前惭愧观善恶立不尔此二应不遍善疏云贪通三界发业润生总说有有具瞋唯欲界发业力胜故云于苦苦具。

　　○七无痴。

　　伦记云若依对法第一卷云无痴者所谓生得闻思修慧决择为体恶心不许为业。

　　○对治惛沉。

　　疏云此正对治惛沉一法然对法说除一切障乃至彼约通障此约别障以惛沉是无堪任性安是堪任故唯除彼。

　　○离重。

　　重谓粗重即种子令身粗重故须除也。

　　○不放逸。

　　对法疏述曰正勤等四不放逸所依善根䇿发修断胜故修善防恶显此㓛能此说通业。

　　○非别有体用等。

　　䟽云此非别有体离彼四法无异相故体性无别无别用故作用不殊双成无别体用也。

　　疏云问信等十法皆有防恶修善之能何故唯于四法立也其余六法而方彼四[執/力]用微而且劣故何谓为劣此四法中三法为根精进遍䇿一切能断能修善心彼余六法非根及遍䇿故非不放逸之依即非胜也。

　　○行舍谓精进等。

　　论云谓即四法令心远离掉举等障静住名舍。

　　○对治掉举。

　　疏云此间据别障掉举等取余法不同乃至对法第一明通能治一切法也。

　　○离沉没等。

　　述曰此即别释沉没等者释前所治杂染相违由舍平等离沉掉故㝡初证得心平等性唯识说业对除掉举由舍寂静行正别治此说通障故言离沉然所等中亦兼掉举惛沉掉举通障舍故。

　　○远离加行次心正直。

　　又云心其障已除不由勉励但顺前转无高无下故心正直。

　　○无㓛用。

　　又云善心相续不卢染生任运恒时住无㓛用疏云加行者作意加行乃名分别离作意分别故其心正直。

　　○若夫无瞋等。

　　疏云理实无瞋体是实有不害依无瞋一分㧞苦之义胜故假立不害。

　　○为显慈悲二相别故。

　　此通难文也文云问何不于无贪等上建立答为显㓛德中慈悲二相别故依无瞋假立不依无贪等。

　　○利乐有情彼二胜故。

　　此文亦通难全文云问诸㓛德等如胜处等亦以无贪为性何以善中不依无贪之上为显㓛德别故别立一假法也答一切㓛德依圣人胜于圣人身佛为最胜佛身中利乐有情胜利乐之中慈悲二种最胜为显极胜㓛德别故依无瞋立不害非无贪等。

　　○贪谓于有有具。

　　疏云于有者谓后有即唯异𤏅三有果也有具者即中有并烦恼业及器世等也有具故。

　　○取蕰生故。

　　对法论一云何故名取蕰以取合故答为取蕰何等为取谓诸蕰中所有欲贪何故说名为取谓于未来现在诸蕰能引不舍故希望未来染着现在欲贪名取。

　　○瞋谓于苦苦具。

　　对法疏曰于有情苦及苦具者此显瞋境有情自体三苦故苦生彼事理瞋名苦具令心憎恚是瞋体性五十五说于十境转五十八说瞋有四损己他见他有情所所爱不饶非爱饶益初二缘害自身次一憎亲友后一爱怨家缘此三境而起三瞋三世各三名九恼害不安恶行此说通障别障无瞋伦记解五十八文云瞋恚四种者谓损己他见为第一损己他有情为第二憎我善友为第三爱我怨家为第四此举四境取四恚也。

　　○不安。

　　论云不安者不安静也。

　　○令身心𤍠恼。

　　令五根身𤍠令同时现行心心所恼此乃不安也。

　　○慢。

　　伦记云谓下中上于下谓下于等谓等直名为慢于等谓胜于胜谓等名为过慢婆沙等论但言于等谓胜不言于胜谓等诸师以此为妨理必须有于上谓胜名过过慢于多胜谓小劣于彼名不如慢。

　　○若有慢等。

　　疏云于胜德法及有德者心不谦下故受众苦。

　　○疑谓于诸谛理犹预为性。

　　伦记云疑中犹预二分等者谓于有无二分心不决了略有五相等者此有两[利-禾+(光-兀+天)]一释初疑过未世二疑因用三疑因所生果四疑四谛五疑三宝㤗基同云一疑无他世体二疑无业三疑无因果四疑无谛五疑三宝。

　　○犹预者善不生故。

　　对法疏云由疑不决不能造业修诸善品故善不生此说通业别障不疑。

　　○恶见多生苦故。

　　疏云此释前业谓于欲界唯除俱生发招善处业是分别惑故。

　　○我我所。

　　伦记云执我我所等者景云末那但计于我无别行解计于我所但计我时谓此之我是我家我义名为我我所。

　　○一切见趣等。

　　疏云以此我见为所依本诸见得生故名一切见趣所依趣者况也或所归处也对法疏述云一切见者六十二等趣谓所趣诸见纠纷皆趣我故此属我见趣或况见趣况由执我故此属诸见与彼为依是此作业五见作用通障正惠今举别用不说通业。

　　○二边执见。

　　又述曰边有二义一者边侧障中道故二边鄙障胜行故。

　　○即于彼随等。

　　疏云谓由于前我见执我已随此我见后执为断常谓缘前所缘为境障非断常说有因果处中行道谛及出离灭谛。

　　○三邪见。

　　五十八说此有二种一增益谓余四见二损减此谤因等名为损减伦云泛就僻执违理名邪见通五。

　　○谓谤因果作用实事。

　　伦记云问准本地分文谤父母等名𧩂作用无妙行等名为𧩂因何故此中无妙行恶行名为𧩂用谤父母等名坏实事解云父母有二义一有持殖用二有可尊之义即真实事又云拨父母中母是所托缘父是种子缘。

　　○谓无施与无爱乐无祠祀。

　　伦云由三种意乐拨施等者一由着财意乐言无施二由见取取彼断见邪见邪见为净意乐故起邪见𧩂无爱养布施三执祠火天以为究竟意乐𧩂无自余祠祀布施。

　　○所依蕰。

　　解云见及见所依五取蕰等见取之境诸见缘蕰起故名所依蕰。

　　○最胜能得清净。

　　䟽云此于诸见即余一切恶见及此所依五蕰执为最胜能得𣵀槃清净法。

　　○斗诤所依。

　　疏云由此各各互执为胜诸见等故一切外道斗诤因斯而起有云以自所执为真实非他所执故此见为斗诤所依。

　　○五戒禁。

　　景云即彼取戒禁之见彼见所缘名为随行此见亦取诸见然多缘戒禁名戒禁取戒禁何别或佛法所受名戒外道所受名禁或根本名戒方便名禁。

　　○随顺诸见等。

　　疏云谓依诸见所受戒说此戒为胜顺诸见戒及戒所依五蕰眷属执为胜及能得𣵀槃净名戒取戒即禁也乃至一切外道受持㧞发等无利勤苦故。

　　○忿。

　　五十八何缘忿说名母驼答似彼性故。

　　伦记基云忿如母驼母驼恶意郁卓忿亦尔为示恶意于他也。

　　○不饶益境。

　　疏云谓依现在可闻事或是有情或是他见即缘事生。

　　○执杖。

　　疏云执杖者即是身恶表业杖谓器杖从粗猛多分说唯言执杖亦有恶言故。

　　○𤍠恼为业。

　　疏云𤍠恼为业由恨故生恼非俱时也然忿亦生恼亲对轻故但说恨生。

　　○三恼至为业。

　　疏云追先忿恨之境触现违缘心多佷戾者慠佷𢤱戾尤蛆恼螫于他人等。

　　○多发嚣暴等。

　　疏云对法显扬第一五蕰皆言发凶险鄙恶弊之言者以多发故由恼起时亦发身业故如忿亦发语但说执杖嚣谓諠嚣暴谓卒暴[凵@人]疏鄙谓鄙恶。

　　○悔恼为业。

　　疏云对法云法尔覆罪者心心忧悔由此不得安稳而住。

　　○诳谓至相用。

　　䟽云矫谓不实之义诡诈虚伪之称谓自无德诈伪有德贪利养故邪命为依。

　　○障不謟教化。

　　论云矫设方便为取他意或藏己失不任师友正教诲。

　　○谓于自盛事。

　　疏云于自盛事者显扬云谓暂获世间兴盛等事心恃高举乃至此中通言诸所知法亦名盛事。

　　○染依为业。

　　论云憍醉者生长一切杂染法故。

　　○殉自名利。

　　应为徇字读为求也访也唯识里书殉辞峻切以人送死也非今意谬也。

　　○不耐他荣。

　　疏云他荣者谓世间荣即富贵安乐出世之荣即是证说胜品㓛德通有无为。

　　○无惭。

　　疏云此反惭相应准前说对法无惭自不耻为无惭。

　　○无愧。

　　疏云准返善中愧为其相等。

　　○心秽为性。

　　论云如极秽物自秽秽他是故说此心秽为性。

　　○惰依为业。

　　论云不信者多懈怠故。

　　○增染为业。

　　疏云增者是滋长义。

　　○于诸善事等。

　　疏云非但于善不勤名怠于恶䇿励亦是怠也。

　　○于无记事而䇿勤。

　　有云于善品不进故不精进于善品不退故非懈怠但欲胜解也。

　　○纵荡为性。

　　疏云纵谓纵恣荡谓荡逸。

　　○障轻安毗钵舍那。

　　疏云此乃别障善中轻安通障观品显过失增说有二障。

　　○惛沉别相等。

　　疏云谓瞢重是此别相瞢谓𧄼瞢即是惛义重谓沉重即是沉义此体别相非无堪任令俱生法无堪任故。

　　○障行舍奢摩他。

　　疏云能障行舍善法相违障奢摩佗止品对治若别善法相对行相违舍相若总善法相对行相违于止品以过失重说有障二对法显扬皆言违于止品唯此论中违舍善。

　　○掉举别相等。

　　疏云此申正也谓嚣掉举动是此自性令其俱生心心所法不寂静故。

　　○散乱所依。

　　论云谓失念者心散乱故疏云由失念故生起散乱遂难解业不能明记善等事故名为失念。

　　○毁犯为业。

　　䟽云不正知多发业多发恶身语业而多犯戒等显扬对法五蕰皆同。

　　○令心流荡。

　　疏云流者驰流即是散㓛能义荡者荡逸即是乱㓛能义。

　　○恶惠所依。

　　论云散乱者发恶惠故。

　　○[跳-兆+參]扰。

　　疏云[跳-兆+參]者谓散扰者谓乱。

　　○彼令易解等。

　　疏云掉举举于心境虽是一令俱生之心心所解𢿘转易即一境多解也也散乱之㓛令心易缘别境即一心易他境也。

　　○虽一刹那等。

　　䟽云虽一念中解缘二法无俱易义而多念相续有易解缘义故一刹那中虽有此二行相难知故以相续显其行相若唯一念隐故不说。

　　○是烦恼等流性故。

　　疏云二十随惑根本等流等流者同类所引义非前后等流也又云言等流者谓同类义[執/力]非强胜然非因故不名根本今谓疏有二解一者随恼于心二者随烦恼生烦恼者本惑也随本惑生疏后义为正。

　　○忿等十各别起等。

　　疏云行相局故名之为小有云忿乃至悭十名小随惑行相互相违必各别起不并起故也。

　　○无惭等二等。

　　疏云自得俱生行通忿等唯遍不善位局后八。

　　○掉举等八等。

　　疏云自得俱生但染皆遍得俱生故不可名小染皆遍故不可名中二义既殊故八名大。

　　○悔谓恶作。

　　疏云悔谓恶作者以体即因即诸论说恶作者是恶作非悔悔之体性追悔者是如人可知恶作之体以何为性恶者嫌也即嫌恶所作业诸所作业起心嫌恶已而追悔之方是悔性有云本名悔而果上立因名名恶作必先恶所作业后方追悔故也恶为因生悔也。

　　○令不自在昧略为性。

　　䟽云此令身不自在坐亦睡故乃至能他摇动亦不觉等故此令心极闇昧轻略为性有云睡眠心所行相[怡-台+孚]故云轻略也。

　　○一门转故。

　　疏云唯一意识都无五识同学云问何故以识为门耶答意识既为睡眠心所之所依名门无失。

　　○略别窹时。

　　疏云窹时广故别谓蕳别也。

　　○有无心位假立此名。

　　疏云世间圣教有于无心位亦名睡眠此假立如论说言无心睡眠此则是也由眠所引似起眠时故亦名眠有云问无心位睡眠心所亦灭无何名睡眠耶答无心位虽无心心所疲极缘未至极位眠心所相应令心昧略无心位所引起彼似彼故亦名睡眠也。

　　○寻谓寻求。

　　伦记云寻谓寻求伺谓伺察或思或慧推求粗位名寻即此二种于境察审细位名伺非一刹那二法相应一类粗细前后异故。

　　○匆遽。

　　疏云匆迫遽意。

　　○以安不安等。

　　䟽云身心若安徐缓为业身心不安匆遽为业但通思惠或思名安徐而细故思量性故惠名不安急而粗故蕳择性故身心前后有安不安皆依寻伺故名所依。

　　○今此境者通一切境。

　　意言境通一切有漏无漏色心三世等法。

　　○意言。

　　伦记㤗云名言能诠法意能分别法寻俱粗意亦能分别法分别法义似名言故名意言又解言是思惟言非是语言意兴思性名言俱行故名意言基云名自言法名体是粗意寻能思诸法似于名言故言意言性也又言说名是言名思惟名意名寻是思惟名故故名意言也。

　　○三从果等。

　　有云第三释果者由意起言云果也。

　　○并用思惠一分为体。

　　有解以遍行中思别境中慧推度发言用别立寻伺也。

　　○此四心所于善染等。

　　以下解不定得名䟽云于善染等皆不定者一解显不定义此界性识等皆不定故。

　　◎王所相应

　　○唯缘境之总相等。

　　唯识义章私记云心王若缘青色时但总取青不更分别何物青心所于彼青色分别何物之青色故心王但取总相心所取总别相演秘云心王所取总别义总而为四释一心唯取总心所唯别二心王唯取总相所取总别三王所俱取总别二相四心王取总别心所取别相然以第二义为正故今举第二义也。

　　○心王所属故名心所。

　　对法疏云成唯识说恒依心起共与心相应系属于心故名心所如属我物立我所名心于所缘唯取总相心所于彼亦取别相助成心事得心所名如𦘕师资作模填彩。

　　○时谓刹那。

　　䟽云时谓刹那定同一世。

　　○依谓依根即俱有无间是也。

　　王所同所依成相应义也就其所依有俱有无间二依俱有依能依所依同时无间依能依所依前后虽有同时前后异心王心所同所依也。

　　○蕳别识。

　　枢要云依蕳别识唯识义章私记云以依同蕳别识谓眼识与俱时意识缘一青色时所缘是一然眼识以眼根为所依第六以第七为所依所依各别不可云相应故云蕳别识。

　　○缘谓所缘等。

　　疏云以所缘等蕳别见谓第六第八同以第七为所依根然第八识唯缘三种境第六识遍缘一切法所缘各别不可云相应故云蕳别见。

　　○事谓体事。

　　又云以事蕳体多谓眼识与俱时第六共缘一青等之时眼识一聚心王心所各各体一故以相似名为相应若加俱时第六聚之心所名眼识之相应者有心王体一心所体多之失不可云相似故云简体多。

　　○印持决定。

　　疏云胜解印持曾为犹豫境今得决定事。

　　○定能令心专注一境。

　　疏云定虽影像相分刹那新起其加行时所观本质前后相续恒专注缘此识任运不作加行专注本质恒缘现在影像所缘但新新起。

　　○善染污等。

　　疏云等者等取余善等法即不定四既通三性亦在其中。

　　○恶作等四等。

　　此通伏难疏难云善染非异𤏅可说不相应不定中无记何非此识并(文)论以此恶作等文释此难也。

　　○有间断故等。

　　疏云非一切时常相续故非此相应又云非异熟者非真异熟不遮异𤏅生亦有恶作等。

　　○欲希望未遂合事等。

　　疏云欲缘从来未合事故此恒缘合境常是我故。

　　○胜解印持等。

　　疏云胜解但能印前疑事不了事生此恒决定计我非余非先有疑及曾未了今方印可故无胜解。

　　○念唯记忆等。

　　又云念能忆昔曾所习事于现在习者已灭今起追忆非我已灭今生追忆境恒有故。

　　○定唯系心等。

　　疏云定唯别作意系心专一境由加行心趣求一境唯缘本质一法不作别缘前后念解亦非常解此识任运不深趣求专缘一法刹那别缘故无定也。

　　○善是净故。

　　疏云其善十一体非染故非与此俱此俱唯染故。

　　○见所断修所断。

　　疏云前见道者唯在初地初入地心今此修道除初地心出相见道已住出地心乃至第十地终金刚无间道来并名修道。

　　○我所偏见依我见生等。

　　䟽云我所及边见依我见后生此识相应不依彼起任运缘内相续而生不假他后起故不起我所及遍见也。

　　○睡眠必依身重昧等。

　　疏云睡眠若起必依身心沉重惛昧此是内缘外众缘力即是病等或凉风等有时暂时如对法论第一说即是间断非相续义乃至一类无始蕳别不假内缘而起。

　　○慢于称量门。

　　解云凌他慢也自他相待方胜劣故名为称量自恃慢非称量故。

　　◎苦等五受

　　○苦乐尤重。

　　疏云谓在五识即楚利逼切明利适悦名苦乐在意稍降逼切如可适悦名忧喜受。

　　○无分别故。

　　具可云在五识逼迫适悦俱无分别名为苦乐。

　　◎诸识受俱

　　○若是余受必有间断。

　　苦乐间断法非常恒相续苦非常恒相续乐故。

　　○七有情恒执等。

　　论全文云由此识常无转变有情恒执为内我故(云云)疏云常者相续义无转者一类义我是一常故此似我显第七识恒缘执我。

　　○宁执为我。

　　若苦乐二受相应或时苦或时乐转变无常故第七何执常住我。

　　○杂受纯受。

　　䟽云鬼畜处通若唯苦处地狱相似五十七说与地狱同纯受重故若杂受处容有喜乐况复无忧杂受轻故。

　　○捺落迦中至为苦。

　　疏云捺落迦者此云苦器受罪处也那落迦者受彼苦者故二别也有云捺落迦此云受苦器那落迦此云受苦者。

　　○无分别故。

　　疏云其诸地狱一向苦故唯苦无忧以迫尤重为苦所逼亦无分别以忧分别方得生。

　　○若在欲界至悦心故。

　　疏云大乘初二近分有喜乃至何以无乐以彼适悦不遍五根故但遍意识及身处少分。

　　○初二静虑近分。

　　俱舍疏云四本静虑四本无色各有近分与八根本为入门故。

　　○悦身心故。

　　疏云根本初二名喜乐者适悦五根故。

　　○安静尤重无分别故。

　　疏云以安静适悦故无分别适悦故名乐尤重故名乐即是在意名乐所以。

　　◎五果体相

　　○异熟果。

　　伦记云异熟果以一切业所招无记五蕴为体别报从总总名异熟。

　　○若但言异熟等。

　　论释异熟果云一者异熟谓有漏善及不善法所招自相续异熟生无记(文)今文释此论文曰若但言异熟即六识中报非真异熟摄今为总摄彼故言异熟生伦云次释其名因是善恶果是无记异因而熟故名异熟从义得名。

　　○等流果。

　　又云等流果以一切有为漏无漏三性自类同品劣法前聚生后同品胜法后果为性。

　　○相似之义假名等流。

　　伦云瑜伽唯识皆又说言或似先业后果随转如由杀生得短命此实增上假名等流命短同故又云一切有为前后相似名等流因等流为果名等流果即当体为名亦可共等流为果名等流果即从因为名。

　　○离系果。

　　伦云离系果以断烦恼障及得果所证择灭真如为性断所知障所得择灭等但是增上果所断障体非系法故六行所得亦增上摄不断种故又云择灭无为体绝羁绊故名离系离系即果当体为名。

　　○士用果。

　　又云士用果有二义一云五蕴假者作用所得四尘为性三十八云占卜稼穑为自性故二云通以一切有为无为为性别别诸法名士夫故此能招得俱生无间隔越不生四种果故又云五蕴和合假立士夫士夫作用所得之果名士用果此即从义作用为名士夫是义用是作用。

　　○如夫农作等。

　　谓由农作因得稼穑果由商贾因得财利果由事王因得褒录果由书𦘕因得文字及形像由算因得记数果由占卜因得吉凶果。

　　○增上果。

　　伦云增上果以一切有为无为为性性宽通故又云万法不障一一法有增上增上即果当体为名亦可用有得果之㓛名为增上增上为果名增上果从因受称。

　　○谓除前四。

　　有云除前四果外余与力不障果皆名增上果也增上果有二废立一别体增上果二杂乱体增上果也别体者以前四果外与力不障诸果为增上果四果外有别体故名别体杂乱体者前四果亦与果有与力不障义皆增上果也与余果杂故名杂乱。

　　◎赖耶三相

　　○此翻曰藏。

　　疏云藏具三义如论已说义虽具三正取唯以执藏为名所藏义通第二位第二位从无始乃至佛果极解脱道第八也此间第八受熏故所藏义通第二位也。

　　○问此识果相应通三位。

　　疏云问阿赖耶阿陀那名亦是果相独言异熟有何意耶答异熟名等此识果相虽多位异熟名宽三位通二位五位通四位故偏以异熟为果相。

　　○此识具四果。

　　疏云谓前望后为等流果同时心所望此心王名士用果种子生时亦名士用故论下言如俱有因得士用故亦名增上果异熟果可知。

　　○答等流增上等。

　　此明以不共义异熟为果相不共者真异熟义不通余法故。

　　○如是三相等。

　　枢要云第八三相摄论第二卷以种为因相诸法因缘故现行为果相二种所生故现种俱为自相现种俱为自体故乃至第四说三相俱取现行及一切种与转识互为因果故。

　　◎我法二执

　　○我法二执。

　　于五蕰假和合法执为常住云我执于三科法体执为实有常住为法执执者误实非常住谓常住云执不称境故名为执也。

　　○诸我执。

　　但言我见独取萨迦耶见故体局心所言我执非我见总取我见相应心心所故其体通心心所故䟽云言我执者显非唯见心心所法皆名执故演秘云若言我见不通心王及余心所执言宽故该见同时心心所等皆名为执。

　　○恒与身俱。

　　疏云但身俱者解其俱义(言)而转者解其生义。

　　○不待邪教。

　　疏云邪教分别及邪思分别一分别言通二处也。

　　○一常相续。

　　疏云常相续者显恒起义在第七者显执所依缘第八者显所缘境起自心相者显缘第八不亲着执为实我者不称境知故执生也。

　　○二有间断等。

　　疏云在第六识显执所在五取蕴者彰此俱生我见之境不缘无漏乃至缘蕴总别显执行相总缘五蕴为我名总别缘五蕴为我名别乃至此中所言五取蕴相或别者是第六本质起自心相者是影像相。

　　○缘识所变。

　　有云识所变言可通诸识欤第六广缘识体故诸识所变境为本质无不缘故识言可通诸识欤。

　　○细故。

　　疏云无始串习体相微隐。

　　○难断。

　　䟽十云非世道伏二非初道断(见道)初道断者即见道断三非地未满修道能断要第九胜道方断故言难断。

　　○胜生空观。

　　疏云胜生空者蕳异有漏及游观生空心断彼不能故又云言生空断者一通三乘二以行相而说其实菩萨亦法空断。

　　○亦由现在外缘力故。

　　䟽云内缘必藉兼藉外缘故外缘说于亦字非与身俱以来显异俱生要待显分别义。

　　○一缘邪教所说蕴相。

　　疏云第一是即蕴计我。

　　○二缘邪教所说我相。

　　疏云离蕴计我乃至或以名教而为本质起自心相。

　　○粗故易断。

　　疏云行相猛名为粗初圣道除名为易断。

　　○初见道时。

　　䟽云违见道故道生便灭相见道中不断之故论云初又真见中有无间解脱无间道断异解脱名初。

　　○生空真如。

　　有人问云上文明俱生伏断时云胜生空观今断分别时亦云观一切生空真空不云俱生分别俱以法观断有何意耶答实可通之故本疏唯言生空断者一通三乘故二以行相翻而说其实菩萨亦以法空断也今谓通三乘者生空三乘通观故以行相翻者我执正违生空智故也。

　　○缘识所变蕴处界相等。

　　疏云识既不能取心外法唯缘所变蕴界相等或总缘蕴或别缘蕴界处亦然。

　　○此二法执至方能除灭。

　　又云第六识中俱生法执于其十地道𢿘𢿘修地地别断以障地故第七识者于十地中道𢿘𢿘修要至金刚方能除断此中合说若道若断故言𢿘𢿘方能除断此唯菩萨非二乘者若𢿘𢿘断习种俱然又除灭有二一伏二断六识伏亦断第七伏不断故皆言𢿘𢿘乃至言胜法空显法空观蕳游观心唯取无间断法执道。

　　○此亦二种至执实法。

　　又云此文可知即小乘等并名邪故不称正理故。

　　○二缘邪教至执为实法。

　　又云自性即是𢿘论胜性等取胜论实句义等如是非一乃至初小乘等所执后外道等所执。

　　◎烦恼所知

　　○萨迦耶见。

　　疏云此中不言我见言萨迦耶见者若言我见不摄我所乃至为显此中摄我所故言萨迦耶见。

　　○萨迦耶见而为上首。

　　疏云亦以法我我所执为首生余障故(文)烦恼障下萨迦耶见人我见也故䟽曰由我见为本生诸烦恼。

　　○所知境无颠倒性。

　　疏云所知境者谓有为无为无颠倒性谓真如理由覆此境令智不生能障菩提故名所知障。

　　○若论正障至依胜用说。

　　同学抄取意文也此中云圣教指唯识论第一彼云由断续生烦恼障故证真解脱由断碍解所知障得大菩提。

　　○执我执法等。

　　以下明二障体一义示兼障所由疏云体不相违可唯一体用义分故可说有别同一种生用分成二如一识体取境用多故是一同一种生无违于理如一眼识缘青黄两境二行相生。

　　○我执必依法执而起。

　　解云法执体迷我执用迷故用迷必依体迷。

　　○如要迷杌等。

　　疏云人我位必有法我人我必依法我起故人我是主宰作者等用故法我有自性胜用等故即法我通人我狭也如人要迷杌不知见杌等方执为人迷杌为先后方人起此中喻况理有浅深浅喻谓人是人执迷杌是法执等。

　　○能持自体等。

　　以下通难疏云问云何故人执必带法执法执亦有不带人答能持自体等。

　　○非一㓛法等。

　　以下明法执有不带人执。

　　○如计外境等。

　　唯识义章私记云如计外境唯起法执不起我执无常一用故知计外境唯有法无我即显内法上唯起法执不起我执。

　　○是故人执。

　　以下补特迦罗我见以下总结也。

　　◎能遍计识

　　○虚𡚶分别为自性故。

　　若有漏心有如无漏不起执者即楞伽中边等不应言虚𡚶分别既言有漏心虚𡚶分别为自性明知有漏心皆能遍计疏(九本)应捡。

　　○若计度惠等。

　　以下通正义难难云依计度分别故有二执然五八无计度分别何云有二执耶。

　　○由七识熏习分别力故。

　　七识者除第七约起法执说故疏云依第八所变想无之上第六七识起执于我除第七识余之七识起执法不计末那有法执故。

　　○八识生时变似我法。

　　如是从无始来我法分别熏习力故诸识生时其诸识自体分转变相见二分似起其二分似我法八识中皆有执计故有人云安惠云无似有安惠一分师不立相见二分故相见二分无似我法有也八识有执故有我法二执也。

　　○第六第七等。

　　疏云若护法难陀等解由无始来第六七识横计我法种种分别熏习力故若安惠解七识相应诸心心所名皆分别能熏习故即由分别熏习种生熏者击发义习者𢿘𢿘义由𢿘熏发有此种故后诸识起变似我法。

　　○八识生时变似我法。

　　疏云护法释云识自证分所变相见依他二分非我非法无主宰故无作用故性难言故圣教名我法者是强目彼如世说火口不被烧所说火言明非目火世间凡夫依识所变相见二分依他性上执为我法此所变者似彼𡚶情名似我法彼𡚶所执我法实无非可说牛毛似彼龟毛故不说似彼但说似情有云护法云有似无(文)护法四分师故相见二分依他有法其有法似都无我法也疏云问前护法解后安惠解何故我法但依二分不许自体以为我法答(云云)依此难意二师并同许相见二分似我法也疏一本应捡。

　　○而由六七等。

　　同学云五八识虽自无我法分别第六识屡执我法或在俱时互相增益或前后起缘发八识缘彼熏习或令自熏如此熏习染浊气分展转增长遍在一切何念有漏为𡚶不秽依之后时生起之相不清净也故五八识见相分似六七识我法相见何必由自分别也有见相分似六七识我法相见非起二执名似我法扑扬解同此详之。

　　略述法相义依释卷上终
国家图书馆善本佛典第 33 册 No. 8892 略述法相义依释


　　略述法相义依释卷二

　　沙门　高范　撰次

　　◎十一色法

　　伦记云前言色色五识缘色体意识缘色法谓缘彼色上生住异灭是色家假四相法名为色法。

　　○法处所摄色。

　　百法论疏曰法谓䡄持处谓处所十二处中处也。

　　○法处实色。

　　法处色章云分别假实者下第六云极微无体由慧分拆显扬第五云慧拆粗色至最细边建立极微非由有体(乃至)唯识亦云至色边际假立极微五十四等皆说因此故初二色皆是假有也唯识曰谓依思愿善恶分限假立无表乃至受所引色亦是假有显扬第十八说七事无实三影像四响音故遍计色亦是假有五十四说堕法处色有实有假若有威德定所行境如变化彼果彼境及彼相应识等境色是实物有乃至故定果色体是实有也伦记云堕法处色有二种若有威德定所行境犹变等者备景同云三乘圣人定心境界谓作八一切处观当心而现此是实有为缘令他自见心变八相分如变化心起变化色与他为缘亦令他见自所变色定现色是定心果复是定所缘名境故言彼果彼境问变实境者为局菩萨为通二乘耶答本疏演秘略纂云通义灯及同学云局更应究寻。

　　○极微为性。

　　唯识论云为执粗色有实体者佛说极微令其除拆非谓诸色实有极微诸瑜伽师以假想慧于粗色相渐次除拆至不可拆假说极微伦记云问大乘何故不计有㝡细极微集成根境设许集成有何过耶解云一切有情从业生眼拟有见用从业生耳拟有闻用余根亦尔故彼眼等从业全生成其根用五尘亦尔必从先业全体而生成境界用㝡细极微不成根境又云若大乘中无实极微何故复教观细极微答为破有情执实心故故教假拆从头至足众微集聚由作此观于内外色起虚空假想顺三脱门。

　　○极略色。

　　演秘云拆根器等为极微者名为极略。

　　○总略众色。

　　景云此乃意识假想分拆诸色作极微解非大乘实有细极微体伦云于色聚中曾无极微生等者此显顿变非渐积不同萨婆多聚中有极微又非极微集成色聚者极微无体不同经部积成大义合前二种不同胜论粗细俱实。

　　○极微。

　　对法疏云梵云波罗摩阿拏此云极微微者少义色中至小立极微名从七波罗摩阿拏成一阿拏即从七极微方成一微义旧语音讹故名阿称成极微者是边际义成唯识亦言虽此极微犹有方分而不可拆若更拆之便似空现不名为色故极微是色边际瑜伽论第三又云色聚有方分极微亦尔色聚有分非极微极微即是分故更无余极微故显扬第五第十六第十八文义并同故不烦引。

　　○极迥色。

　　又云极迥色中言即此离余碍触色者即是此前所说极微即此极微离余碍触者名极迥色即此极微不离余碍触者名极略故或即此者一即此极迥色是离余碍触迥色之极微色故名极迥色由彼迥色离碍触故彼碍触物即名为余。

　　○谓明闇光影空一显色等。

　　如上卷解不更劳引。

　　○一切处中。

　　对法第八云非律仪非不律仪业者谓彼所有善不善业若布施若欧系等律仪不律仪所不摄业皆此所摄。

　　○定道二戒。

　　婆娑云定共戒者发得初二三四禅时不作意持自然不犯戒与定共发此戒断惑未尽未出生死是有漏戒道共戒者于见道修道位中不作意持自然不犯戒与道共发此初二三果所得即无漏戒。

　　○转不随心。

　　俱舍业品颂疏曰唯定道二名心随转入定则有出定则无与定心俱名心随转别解脱戒非心随转异心无心亦恒转故异心者恶无记也。

　　○胜定力故。

　　疏曰若胜者唯第八地已去任运实变大地等得为金宝令有情用故境随智转所欲皆成又约得十自在十地皆得准此义得定自在即初地亦转或第三地得定自在。

　　○于一切色皆得自在。

　　同学云诸法体性本自虽定法体如幻地上大士证法性真理达依他如幻转𢵫本质理无所疑但以能生种子其体殊别止土石现行生金等现行。

　　○果从彼起。

　　果谓五尘境由定通因变起彼谓自在定。

　　◎能造大种

　　○地谓坚劲等。

　　解云地者非谓土地土地坚法故为显彼坚义以坚性名地大种余三亦尔以世间所见水火风即非为实能造之大种为显湿等性名水火风等也。

　　○能造大种与所造色俱时而有。

　　问若一大造者云何瑜伽羯剌蓝时能造及身根眼等大俱时而有次第造耶若别大造何故说七物与眼同处乎同学云色蕴中眼几物所摄答相离摄故唯有一物故今随三藏解说一地大造也各别不立四大也根依者扶根内四大种所造色为依故地大坚法故为显彼坚义以坚性名地大种余三亦尔以世间所见水火风即非为实能造之大种为显湿等性名水火风等也问世间所见水火风等何物答彼所造大种也非能造大种谓世间所见地等非唯坚性亦余湿等性及色香味触和合而成故彼四尘中三尘四大种所造也既四尘所成也故非能造微细大种。

　　○名想聚中。

　　名谓作想解云想者取像或契约义若取像名想想是心所如说色名能生色想因名生想名为作意若契约义想即是名谓诸贤圣共为契约立色等名名即是想由此名想能有诠表故名作意。

　　◎五种因力

　　伦记云如对法第一卷云即依五因说名为造生因者即起因谓离大种色不起故。

　　○依因者。

　　即是转因谓舍大种诸所造色无有㓛能㨿别处故又云依因中由造色生已不离大种处而转者此说即质造同聚造实造非假造由诸月光孤行香等离大种故生无色界定道戒色无四大故势依彼皆有依因。

　　○立因者。

　　即随转因由大变异能造色随变异故。

　　○持因者。

　　即是住因谓由大种诸所造色相似相续生持令不绝故。

　　○养因者。

　　即是长因谓由大种养彼造色令增长故义灯曰四大能资色即说四大长养因。

　　◎变异因缘

　　○士夫用者。

　　伦记景云非人㓛用名士夫用四大出生名士夫用。

　　○谓由地夫所拆触故者。

　　如木石打着人身青赤色生。

　　○由胜定者。

　　如修天眼耳根入初禅胜定胜定力故于先引起能造大种如是后时方乃修得天眼耳根所造之色。

　　◎二种造色

　　○自类差别。

　　自谓能造类谓同类差别谓有涩滑等别也。

　　○法处一分。

　　五种中自在所生色。

　　◎瓶等假有

　　下易解故不记。

　　◎不相离色

　　大种造色章云此有三一同处二和杂三相杂又瑜伽第三说诸色处有二不相离一同处不相离二和杂不相离同处不相离者如一眼根阿拏色四大阿拏与造色阿拏随应所有并相涉入合成一处无别处所即一阿拏色中有八阿拏加声为九加身为十随余根十一或眼身地色香味触七阿拏一因一果同在一处互相涉入非如萨婆多宗极微各别合成阿拏亦不同经部合成阿拏今者大乘本无极微如色等微至阿拏时随其所应多少同在一处诸根于彼能遍受用以心知境故尔由境生心故然为同处不相离也。

　　○和杂不相离者。

　　即前同处不相离阿拏色能造所造相涉入者虽在一处同处而住而不相入合为一体诸根得时各各别故然不可说如胡麻豆等聚可分拆得故名和杂不相离又解大造同类相望同一处住名同处不相离异类大造相望亦同在此一处住名和杂不相离非如他宗同类异类极微各别非同一处。

　　○七各极微。

　　略纂云如一眼根所有七极微同处同时不相障碍如一眼根极微如蒲桃果大此中微细皆可容受余之极微如是展转乃至广说于一聚中有彼七物若㨿实言之既无别极微体何故得有七物耶义曰以即如蒲桃果色是清净色为眼用故名眼乃至为触用故名触皆可拆色极微故言一聚中有七极微非实极微而有七物此乃同处不相离也。

　　◎大种得名

　　○或种是类义也。

　　大种造色章曰谓种者因义或是类义也此四能为生等五因起众色故(因义)种种别故(类义)。

　　○体性宽广于造色。

　　论云体宽广故谓四大种遍所造色其体宽广。

　　○成坏世界。

　　谓如地能持世界火能坏初禅水能坏二禅风坏三禅杂集论云器世成坏相者谓水火风三种成坏由水火风灾令大地等𢿘成坏故。

　　○四大即种等。

　　大种造色章云由此地等亦大亦种故名大种持业释也若言四大种四是𢿘名即带𢿘释。

　　◎共不共相

　　解云共者共同义多人共同变亦共同受用故名共相不共相翻之应知。

　　○且诸种子总有二种。

　　论种子有色心有漏无漏等别今但举色法种故云且。

　　○实非下。

　　论作实非自变他能用之若能用者此即名缘心外法故。

　　○共不共中总分为四。

　　唯识义章私记曰问此四句意何答如山河等名共中共者上共言明共变义下共言者明共用义其山河等四趣有情同变山河等故云共四趣有情同共受用故亦云共合云共中共也如己田宅房衣等及鬼等所见猛火名共中不共若人类多少有情业同类辈共变田宅房衣等若鬼等多少之类其业同辈共变猛火等故望同业有情共变云共也然人类虽同变田宅等自己田宅他不能用他人田宅自不能用故云不共又猛火等同业鬼等虽同所变然人天等不能受用故云不共所以合言共中不共也如眼根等名不共中不共者唯自识变他人不变故云不共唯自识依用他人不依用故亦云不共所以合言不共中不共也如扶根尘名不共中共者眼等扶根自识所变非他所变故云不共然他亦有少分受用故云共也所以合言不共中共也乃至问就不共中共句扶根尘他亦变之故论云变似色根及根依处其依处者扶根也而何云不共答自扶根自变执受安危同故他人变非执受非安危同故故虽同变然名不共但有少分他受用义如手摩等故亦名共是不共中共也伦记云然共中有二谓共中共共中不共如一外器世界他共缘受用故名共中共如衣物等唯自所用他虽有用义名共然自受用业胜名共中不共不共中亦二谓不共中不共不共中共谓如自眼根他识不依唯自识依名不共中不共其扶根尘等自不共业招然亦他第八变即不共中共问如自身中眼识所变亦非意等所见者何况他人如何名共中共不共中共叙曰然以理唯无共者皆自第八所变他即不受用今据相似如眼唯自受用义他无用名不共中不共其外器世间虽自变者非他用然受用中有相似义谓言共用故名共业余二句准此应释。

　　◎共变不障

　　○譬如众多灯明。

　　唯识义章私记云明共相境同在一处不相障碍引小乘义为喻也譬如一室中有百千灯别别放光遍一室内其光相相状相似无异不互相障共照一室诸有情类各各第八所变器界虽无量种相状相似所所无异不互相障总名一界。

　　○一一自别。

　　众多灯其光各别也。

　　○灯明既多等。

　　解云以下明一一自别之义有二义(其一)问何知众多灯其光各别答置多灯时人影亦多故知随灯光亦各别也(其二)。

　　问如上答若有百灯共照一室若灭一灯余光犹遍光若不别灭一灯时无有余光匆可可成闇既不如是故知光别唯识义章三本可见。

　　◎不相应行

　　瑜伽论记曰释名具足应言非色不相应行言非色者即蕳于色不相应者复蕳于心心是相应以非心故名不相应行蕳无为无为之法亦非相应乃是有为故为行则从𢿘蕳别为名别名可知。

　　○依诸有情等。

　　有解云诸有情身中由有可成法尔力或可成业力成就彼此色心法时以此法成就分位名得然萨婆多宗意所成色心外别有能成得法非色非心其体不相应实法也依此法力云令得色心法也。

　　○众同分。

　　䟽云众者种类义如婆罗门等同是一义同是一婆罗门故分者相似义同虽通能所今属能同众之同分依士释也。

　　○异生性。

　　䟽云异生性者或五四蕴成有情法性唯染污异生之性名异生性异有二义一别异名异谓圣唯生人天趣此通五趣故又变异名异此转变为邪见等故生谓生类异圣人之生类名为异生。

　　○谓有异生等。

　　䟽曰异生性者一显得大圣猒之故遍净者谓第三禅天第四禅以上贪犹未伏二显离欲也出离想者三显行相即作涅槃想也(外道凡夫误以无想天无心报执为𣵀槃也)不恒行等灭者四显所灭识多少也又云前之六识名不恒行𢿘间断故违不恒行心及心所者显六转识灭全不行非如七八无不行(猒粗动前六心心所起期愿或一日或一劫住无心住其无心分位假立无想定)又云想灭为首等者五释定名也谓有心定令身心俱平等名安怡悦名和今无心定由定前心力令身心平等和悦如有心定亦名为定又云若六识皆灭何独名无想想灭为首于加行位唯偏猒之故言为首首是头首先首义故名无想天诸外道以想为生死因今偏猒之唯前六识想非第七八问第七八何不灭答又云七八微细彼不能知故不灭也虽总言六远三近一有云远者眼耳身三也近者意识一也鼻舌二识一界一地前断讫眼耳身二界二地未灭也故灭远三近一也。

　　○有无学或有学圣。

　　第一明得人䟽云有无学者六十六云即蕳二乘非俱解脱者不得入故此中独觉亦有不得灭定者不以义今准此文故有独觉不得灭定即部行中乃至亦有不得通者独一者必得故或有学圣者除初二果唯身证不还以有学中有异生故以圣言蕳贤圣章云定慧二障全俱能尽名俱解脱能断慧障未断定障名慧解脱(文)上蕳慧解脱之意可见。

　　○已伏或离等。

　　第二明得所以及伏断差别也上贪不定者有云常论议也义云于贪定障俱行伏之不俱行不伏故云不定以灭定唯依非想定起故此依初修二乘者离菩萨不伏离贪。

　　○由止息想。

　　第三明与前出离想别疏云止息想者谓二乘者猒患六识有漏劳虑或观无漏心粗动若菩萨等亦欲发生无心寂静似于𣵀槃㓛德故起俱舍论根品云若诸圣者乃至为求静住暂欲息心故。

　　○令不恒行等。

　　第四明灭识多少疏云恒行染者谓若二乘即除人空之染菩萨亦除法空之染各望自乘说为染故有云不恒行六识恒行染污第七染污一分也于此大小异也如本疏心心所灭言可通不恒行恒行。

　　○无想异熟。

　　伦记景云对法二无心定及无想天皆言谓不恒行心心所灭之处建立故知但就彼天果报意识种子立无想天以彼种子前后相续体是果报无记于彼建立无想天故无想天亦名异熟。

　　○文体是字。

　　俱舍根品颂疏云文者谓字如说恶阿壹伊等字是不相应行中字不同此方墨书之字等。

　　○依语声分位差别。

　　瑜伽五十六云依假言说分位建立名身如名身句身文身当知亦尔。

　　○相续不断立流转。

　　杂集二云于一刹那或于间断无此言故因果种种差别者谓可爱果妙行为因不可爱果恶行为因诸如是等种种因果展转差别又云因果相称者虽复异类因果相顺亦名相称由如布施感富财等。

　　又云因果一一流转者谓不俱转又云时者谓于因果相续流转假立为时何以故有因果相续转故若此因果已生已灭立过去时若未生立未来时已生未灭立现在时又云一一差别者于一无别二三等𢿘不应理故又云因果众缘集会者且如识法因果相续必假众缘和会谓根不坏境界现前能生次识作意正起如是于余一切如理应知。

　　○流转。

　　伦云流转中念念生灭断还谢名刹那流转三界往还名生展转流转三性等法起流转名染净展转。

　　○定异。

　　瑜伽论五十二云云何定异谓无始时来种种因果决定差别无杂乱性如来出世若不出世诸法法尔伦记定异中景云言相定异者如青黄等因定异者善恶别故果定异者苦乐别基云相定异谓因果中体相等。

　　○相应。

　　景云善灭招乐恶招于苦因缘具时名和合相应如谓得住后时废𡚶还依昔时诵经方便遂须历得名方便相应随作善恶称加旧法所为成办名所作相应基云方便相应谓加行智与一切根本事名方便也。

　　○势速。

　　伦云诸行势速如一弹指顷经六百生灭士用势速者如世间中断根士夫三业速疾神通势速者如屈申臂顷到色究竟等。

　　○次第。

　　次第中刹那流转次第者前念流转次第内身流转次第者如一身中十时次第成立所作流转次第者如外器成立前后安布。

　　○时者。

　　谓现在法当灭名过去未灭名未来正生名现在即于现在法上法相立三世三神通说三即诸佛等通力法尔有若对相现故谓现在法既曾有㓛能名过去当有㓛能名未来即现法上亦有尔所㓛能义说三世也。

　　○方中。

　　对法亦云依色法因果建立诸方若㨿在方名方四蕴亦名为方故。

　　○𢿘。

　　𢿘中云依法斋量表了分位立𢿘者或就意思或就语业表了分位假立为𢿘。

　　○和合。

　　景云集会者如大众聚假立名为集会一义和合者如立义支具足亦可诸心心所同起一境境名为义名一义和合圆满和合者如彼世间眷属圆满基云一义和合谓同依一所作事圆满和合谓得究竟时。

　　○不和合。

　　又云不和合中若分位差别者景云若前后分位不和合若同若差别并立不和合。

　　○命根二定等。

　　谓命根于第八种子假立心法分位二定心心所都灭分位假立心心所分位无想报亦尔异生性有分别起二障分位假立此心所分位也。

　　○生灭无常。

　　此一句释行字兼释蕳无为故䟽云行蕳无为(文)二十四法俱生灭无常法故蕳非无为。

　　◎三种成就

　　○所有染污法等。

　　疏云即是一切见修烦恼三无记法任运起者及生得善所有种子皆是成就从无始来此等种子𢿘修习故。

　　○生得善者。

　　义灯云生得善者生便得因循而生无胜㓛能所有种子但名生得。

　　○染法未为等。

　　三性种子为奢摩佗等不损伏于引发缘势力自在名为种子成就。

　　○此等未损等。

　　为奢摩他未损则缘合现行者或缘不合未现行者俱名成就不损伏则于引发缘势力自在故伦记基云未为定伏等乃至名为成就等者此据㓛能不成就非体故对法云若得无漏对治道方名种子成就得不成就若生色界等欲界亦名成就其不成就性是何性如何今有别非得非得摄一切非得尽然今不立有何意也一为遮繁论亦应立同分及不流转等故略不论。

　　◎命根细辨

　　○命根。

　　景师注云命根即依赖耶意根建立而言无所属者此门通就果报色心分位假立为此无所属今寻唯识论但依种子假立命根不依现行又解命根非色心故无所属。

　　○非取生识之义。

　　第八名言种子有二㓛能谓住识谓生果也明今不取生果。

　　○以非根本。

　　次下文云由种生故此种不由现行有故种为诸法之根本故。

　　◎二无心定

　　伦记云谓无想定唯厌于想作出离想修渐断次能入若灭尽定从悲想心求上进心上进时求上所缘竟无所得无所得故便作暂时止息受想作意思惟从粗至细九品渐灭灭而不转此二定中灭尽定者欲界身中初起以欲界有教依教修行故得初起后住四定及生四空皆得后起六十三云先于此起后于色界重起现前俱舍云二界初起灭定通于生后定不定业大乘业门明三时业及不定业皆通定与不定依下决择文一切罗汉欲入无余时要入灭尽定灭六识心唯住赖耶而命终也余处文云唯欲界初起灭定者此约缘教若初学时必依欲界后初起时色界亦得如第三果人先欲界时未得此定生色界已方得此定即得初起然由先于欲界初闻此教后于色界方生又云谓二无心定无想异熟心无之处种子上而施设故若其二定入定前心熏成种子于种子上有违心不起义边而假建立无想异熟亦就彼无异熟种建立故又云猒心思种能灭无想故云能引发无想定思感彼异熟即说无想定能灭无想测云道理即无想定得灭无想论主据所依处故云思能灭彼天果基云定俱思能灭别报。

　　◎六种无为

　　○六种无为。

　　有解云为者为作造作之义也四缘所为作也有为作法必生灭无常也无为者离为作之义也若离为作法必不生不灭。

　　○说名不动。

　　有云苦乐粗动法也生第四静虑离苦乐二受之时立不动无为也。

　　○理非𡚶倒故名真如。

　　疏云真以蕳𡚶如以别倒初蕳所执后蕳依他。

　　○此五依至假施设名。

　　又云善等真如约诠而论体唯是一此五为依真如上假名空等而真如体非如非不如故真如名亦是假立如食油虫等不称彼体唯言显故(文)且如虚空无为真如体离诸障碍离其障碍分位假立虚空无为等。

　　◎蕴等三科

　　○无常已灭。

　　伦记明世中凡论有三一道理三世则依种子曾当义说有去来世当有名未来曾有名过去现有名现在于现在法上义说三故又云三世是时时无别法则就色心前后分位假建立时若已与果功能灭者立过去世若已与果及未与果㓛能现续立现在世若未与果功能当起立未来世俱舍界品颂疏云义有五门第一三世门无常已灭名过去若未已生名未来已生未谢名现在第二内外门自身名内所余他身非情名外或约十二处辨眼等五根名内色等五境名外第三粗细门色有三种一有见相对谓色境也二无见有对谓眼等五根声香味触也三无见无对谓无表色也此三色中有体名粗无对名细或相待立如无见有对色望有见有对色名细望无对色名粗第四劣胜门染污名劣不染名胜(色十一中眼等五根香味触八是无记性色声两种通三性无表唯善恶于三性中善无记名不染恶名染污也)第五远近门去来名远现在名近。

　　○识生长门之义。

　　瑜伽论云处是何义诸心心所生长门义也颂疏云谓六根六境是心心所生长门处由六识生必诧根境方能起故。

　　○界谓能持为义等。

　　杂集论第一取意文也全文云问何因界唯十八答由身具等能持过现六行受用生故身者谓眼等六根具者谓色等六境过现六行受用者谓六识能持者谓六根六境能持六识所依所缘故过现六识能持能受者不舍自相故当知十八以能持义故说名界。

　　○曾现见色及此种子等。

　　对法论文述记二本引用之演秘二本亦释疏文曰谓曾现见色等者释论解云曾见色者谓能持过去识受用义以显界性现见色者谓能持现在识受用义以显界性释曰受者取也即释前现见义者是境即明前色由能持识根方取境故举所持以明界也疏及此种子者释论云谓眼种子或唯积聚为引当来眼故或已成就为生现在眼根释曰由此种子能生二世现行眼根眼根因故亦名眼界乃至总以持因二义名界(文)曾现见色一句以持义释界及此种子一句以因义释界。

　　○依眼缘色似色了别。

　　此二句释眼识界能持义谓眼识能持所依眼根缘色境及变似本质相分了别义也及此种子下释因义。

　　○如色界相。

　　已下全杂集论文也就中处亦如界已下十八字非今所要当削去之。

　　◎三科因由

　　○于愚根乐等。

　　俱舍界品云所化有情有三品故世尊为说蕴等三门愚有三者或愚心所总执为我为说五蕴以五蕴中一蕴是色一蕴是心分心所法为受想行三蕴故说五蕴能破彼执或唯愚色总执为我为说十二处以十二处中十处是色唯意法非色故说处门能破彼执或愚色心总执为我为说十八界以十八界广说色心十界是色余是心故说界门能破彼执根亦有三者谓上中下根上根[聽-(德-彳)+((囟-乂+夕)/心)]利说略便解为开五蕴中根稍迟说处方解下根最钝要须广说故为谈界亦三者为乐略中及广文故如其次第说蕴等三。

　　◎六种有漏

　　唯识云以有漏言表漏俱故疏云以有漏言正表此法与漏俱故灯云今者此间表漏俱者取能有体名为有漏不取烦恼故。

　　○漏自性。

　　测云若依萨婆多三义解漏从漏生能生漏故漏处所故名有漏今大乘六义解漏漏谓漏自性故乃至种类故广说如对法论即此有漏能有四取名为有取灯云余之五种由此自性名为有漏。

　　○谓余地法。

　　法者谓上界法也有解云求上定人修六行事观𢿘猒下地欣上地时依彼欣厌力先初得初未至定以定相应修慧重修欣上厌下观时定慧力殊胜故所伏彼蕳择力欲界第六相应俱生烦恼不起故自身第八所持上定种子现行生也则上地第六意识现行与彼定相应也戌伏能障碍欲界烦恼得彼定已故亦击发彼地色等诸法种子令现前自在也。

　　○顺决择分。

　　依身在欲界依地第四禅定修四善根名顺决择分然则四善根上界所系法也随身界系第七烦恼不增益上界同地烦恼得增益故云异地不增同地得增异地具漏俱一义同地具漏俱及增益二义于中以漏俱为有漏正因故论云以有漏言表漏俱故(文)顺决择分欲界异地第七烦恼不增益异地同地烦恼俱生俱灭故成有漏也。

　　○或虽漏俱等。

　　顺决择分设异地设同地唯有漏俱义无互相增益义也论所谓现行烦恼俱生俱灭者通一切有漏互相增益文唯说决择分外余有漏也又云于第十回向满心依地四禅定修暖等四善根名顺决择分故唯识第九云此四总名顺决择分顺趣真实决择分故。

　　○异地不增等。

　　下地烦恼不能增益第四禅烦恼得增益也。

　　○称损力益能转。

　　唯识云转依位别略有六种一损力益能转谓初二位由习胜解及惭愧故损本识中染种势力益本识内净种功能虽未断障种实证转依而渐伏现行亦名为转。

　　○然成有漏等。

　　唯识成立有漏义云现行烦恼俱生俱灭互相增益方成有漏(文)如是成立六种有漏中除漏随顺㨿余五种漏说。

　　○谓无学身。

　　灯云漏种类者无学诸蕴前生烦恼之所起故唯识云无学有漏虽非漏俱而从先时有漏种起故成有漏。

　　◎有漏正因

　　○正表漏俱。

　　疏云以有漏言正表此法与漏俱故。

　　○谓诸有漏等。

　　疏云自身者蕳他身不縳己现行蕳种子唯种不转故俱生俱灭蕳前后发相增益者互为缘相生义也由此等有漏现行起故熏成有漏种后时善等起有漏义成。

　　○自相续中等。

　　疏云第六识中漏与施等不俱起故非有漏正因虽亦由之发而傍因故灭有漏非是正因正因之言必俱起故。

　　○虽由烦恼引施等。

　　有解此有两释谓依无明起不知三界皆苦为求人天果发于行思造作施等善业故云由烦恼引施等业或由发业润生烦恼感此身依于此身所造作施故云由烦恼引施等施等成位有第六善心与烦恼不俱故第六相应烦恼非有漏正因也。

　　◎分极无漏

　　○诸漏永尽等。

　　疏云初是染法自性断后是离縳断初性唯染后通一切有漏言性净者蕳二乘无学善有漏等蕴虽亦离二縳而性非净前有漏类故有第七所知障漏俱非性净故言圆者蕳一切有学无漏因未圆故明者蕳二乘无学无漏显彼虽圆果之极故而非是明非胜妙故。

　　◎性等三境

　　同学抄云于三类境废立曾有异论南寺云偏于见分之境而论之北寺云亦通后二分之境。

　　○性境。

　　枢要云一者性境诸真法体名为性境色是真色心是实心此真实法不定随心三性不定如实五尘唯无记性不随能缘五识通三性故。

　　○从实种生等。

　　有云自有能生种子生起非如水月镜像等是云从实种生也色等体用实有非如空华等是云有实体用也能缘心对彼之时心现量任运得境自相非如第七识之见分缘第八见分之时本质第八见分虽缘虑实见影像见分非缘虑法故能缘第七见分不得境自相是云得彼自相。

　　○因缘变。

　　唯识云一随因缘势力故变二随分别势力故变初必有用后但为境疏云因缘者是诸法真实有用种子若用此种子故生诸法心缘变之变必有用以能生者实因缘故。

　　○此相分等。

　　灯本文亦是性境下有相从质故四字。

　　○余法准知。

　　解云余法指第八所变三种境乎有人论性境体云眼等五识及五俱意五同缘色等五境并第八所缘三种境故更可审思同学抄云问独散意识缘自界五尘相分亦是性境摄耶答善珠为带质境智周记为性境善珠为正。

　　○独影境。

　　枢要云独影之境唯从见分性系种子皆定同故如第六识缘龟毛空华石女无为他界缘等所有诸境如是等类皆是随心无别体用假境摄故名为独影有云偏依能缘分别力始反起非移本质▆不依本质独反相故名独影境也谓第六识构画分别缘空华等之时所变相分等也。

　　○或有杖质等。

　　有解云问带本质独影境者何物哉答第六识缘无为所变相分也谓实无为不生不灭法无引起相分之力故此相分偏依能缘心分别力安立相分故独影境问若全无引起相分力者何名本质耶答分别第六识闻说无为相心上分别安立变无为相此相分依闻教所说无为相起故似无为为本质故虽名本质真无为非分别心境界又不生不灭法无引起相分力故此时相分随能缘心起独影境也。

　　○同一种生。

　　有云独影境相分不熏种子不可然其故者独影境无本质故虽假境非无法心前实现彼相分其体是有也龟毛空华都无者于本质名都无心内相分非都无法而一切有为法必自因缘种生独影境相分若不熏自种从何生耶答虽无自熏种之力被带见分熏自种之力生也谓见分缘空华带空华之相熏自见分种子而此种子既带空华相见分种子故后生见分现行之时亦带空华相分生故虽无别自种被带见分种子生也。

　　○带质境。

　　枢要云三者带质之境谓此影像有实本质如因中第七所变相分得从本质是无覆无记等亦从见分是有覆所摄亦得说言从本质种生亦得说言从见分种生义不定故性种等随应者随应是不定义有二随应一者义显三境诸心聚生有唯有一有二二合有三同聚有一者如前已说有二合者如第八识缘自地散境心王所缘是初性境心所所缘是独影境五识所缘自地五尘是初性境亦得说是带质之境如第六识缘过未五蕴得是独影亦得说是带质之境熏成种子生本质故有三合者如四第八缘定果色心所所缘唯是独影心王所缘是实性境亦得说为带质之境第六所变定果色为本质故二者又性种等随应者显上三境随其所应或性虽同而系种不同如在下地缘上界天眼耳或系虽同性种不同如缘五识自界五尘或种虽同而系不同约聚论之即有一法论之即无如第八识聚心所所缘与见同种心王所缘而系不同二合三合思准可知。

　　○不得自相。

　　有解云问既正带本质能缘心何不称境哉答分别故不称境自相也谓心对境之时唯有缘虑分别不起余计度等分别时心一向逼苻此境自体无余念故所变相分一向住本质变故得境自相若分别之时虽向本质不住本质作异相之分别依自力变故不称境自相也。

　　○答彼境不依等。

　　又云泛尔非云依带本质名带质境是不得自相而带本质名带质境也(文)然如性境虽带本质不依能缘分别力故而得境自相心境俱真实故名性境也。

　　○对独影等。

　　又云言带质境者对独影一向无本质约有本质边唯名带质耳。

　　◎三种不随

　　枢要上未可捡。

　　◎三通情本

　　解云情者能缘心本者本质也此下枢要上未可考。

　　◎性等同异

　　○如在下地等。

　　疏云如除如来得有漏通者身在下界地起上天眼耳及大扶根尘持第八识缘彼为境即自通力缘异地身(文)是即上界天眼耳与下界第八无记性故同也系种不同易知。

　　○如五识缘等。

　　前五识通三性五尘唯无记性故性不同也种不同易知下界五识缘下界五尘系同也。

　　○如第八识聚等。

　　第八识聚缘上界天眼耳等时心所边得同种义心王边得系不同义也。

　　◎二三合等

　　枢要上未可寻。

　　○缘过未五蕴。

　　过未无体无本质故云独影境也。

　　◎三藏伽陀

　　下易解枢要上末应考。

　　◎四分种子

　　○且依一义以别种为正。

　　解云义灯虽有同种别种二义可存相质别种传意云本质影像亲疏所缘能生种子定可各别凡诸有体法其种各别也如有实体相见定别种也灯云相质种别理亦应好(文)且相质同种义有何过耶答灯有三过一种生虑非虑过二身根俱过一种生假实过也。

　　◎因等四缘

　　○谓有为法亲辨自果。

　　疏云非一切法有为皆是今取亲者此即总出体讫。

　　○及起同时自类果。

　　此种现相望种现相望时因果非异时故云同时也。

　　○此唯望彼。

　　约种种相望此指前灭种子彼指后生种子也约种现相望此指种子彼指现行也前灭种及种子俱为生自类果之因故云是因缘生也有云谓种子者现行习气也此种子生现行法故为现行亲辨自果辨生因缘也种为因现为果故也。

　　○自类。

　　伦云自类者谓自种子类种子生种子自类相生故非即此刹那若种望现行名异类是即刹那。

　　○此唯望彼是因缘生。

　　有云此现行熏生自习气种故为所熏种子亲辨自果自体辨生因缘也种为果现行为因故。

　　○谓八现识等。

　　疏云八现识及心所者出缘体开者避义与后处义也导者招引义即前法避其处招引后令生自类者显非他识为缘无间者显虽前无间为后缘非中有间隔要无间者虽经百年等断亦是此缘故等而开导者显前灭一心为后心心所缘前一切心所为后一心缘意即齐等而开导故名等开导。

　　○心所与心虽恒俱转。

　　解云通难疏云问心与心所既非自类如八种识恒俱时转体用各殊如何俱起望后并得互为缘义也。

　　○谓若有法等。

　　疏云谓若有法者谓非遍计所执乃至所执无体不能发生能缘之识故非是缘缘者必是依他无为可有力用发能缘识名为缘是带己相者。

　　疏云带者是狭带义相者体相非相状义(文)明诠云己相者境相通体相与相状二也体相为正所虑所诧者唯识义章私记云所虑者缘虑义又显所缘义也所诧者依诧义又显缘义。

　　○若与能缘体不相离是见分等。

　　疏云蕳他识所变及自八识各别内所虑诧也。

　　○谓若有法等。

　　疏云若有法亦是有体此蕳所执乃至能于余法者蕳其自体显不同前所缘缘故或顺或违显与违顺能为缘与后生异法为缘非前灭法。

　　○虽前三缘等。

　　有云前三缘亦虽有此义而彼等依别义立别缘故除彼缘外余诸法疏助缘皆为增上缘也。

　　○住成得。

　　疏云风轮上令住水轮等住增上缘也成者成立义得者明诠道云证得𣵀槃等通有为无为疏云今此所说是顺所生此缘之果若违之果一切皆通令不生不住不成不得故。

　　◎种子二缘

　　○现行望自亲所熏种。

　　此约现行为因种子为果边。

　　○非亲种。

　　且以现行眼识望余色心等种子则皆名非亲种非眼亲熏故此一章疏八本文全文云与非亲种不辨体故除自种外但一增上。

　　○种望亲种等。

　　疏全文云于异性非亲种亦一增上。

　　◎因果同时

　　○三法展转。

　　解云三法者能生种子所生现行所熏种也。

　　○如炷生焰。

　　疏云举增上缘喻因缘义如灯炷与灯焰展转生烧由炷生焰如种生现由焰烧炷如现熏种故名展转此影三法解云初举三法喻喻三法体后举二法喻喻因果义。

　　○因果俱时理不倾动。

　　疏云不同经部因果异时故说俱时理不倾动。

　　◎名言种子

　　○名言种子。

　　有云一切三性色心诸法亲因缘种子名名言种子疏云但此名言分为二种摄一切法习气尽也第六识依名等为先熏五蕴三性等一切法种子名表义名言七转识心心所不待能诠名言自了境界熏种名显境名言此一章同学抄取意也。

　　○名最胜故。

　　疏云从胜为因但说名言熏习。

　　○一切七识等。

　　第八非能熏故除之本文非相分心下有不能显境故五字显所诠法下有此心心所能显所了境如彼故名之为名体非名名体是彼不相应行故等字疏云一切熏种皆由心心所心心所熏种有因外缘有不依外不依外者名显境名若依外者名表义名。

　　◎执非执受

　　伦记云七明执受及非执受景云五执受者五根五执受非执受者五尘也不离根者为识执离根则非执受对法云眼等五全四一分谓不离根色香味触此中云五通受非受者以声起时不离根故说为执受基云大乘真理唯第八名能执受若随顺理门通六识测云以离于彼五根五外境余心法为能执受执受于彼根境可得故彼根境是所执受然离于彼心心所法外余非心法为能执受执受于彼心心所法不可得故八界非执受。

　　○有根身。

　　唯识云有根身谓诸色根及根依处。

　　◎十二因缘

　　○发业润生烦恼。

　　对法四云一切欲界分别烦恼皆发业润生烦恼指爱取。

　　○感后有诸业。

　　疏云即通一切总报别报现后等业除无记业及无漏业皆名为业能感异𤏅故。

　　○众苦名苦。

　　又云苦中摄三苦八苦。

　　○惑业苦种至亲生苦故四十字。

　　疏以三种望果谈其亲疏文也。

　　○与行得为因缘。

　　依痴无明于三业造作诸业故。

　　○行支。

　　疏云行者当体彰名造作是行义。

　　○心心所为体。

　　指与思同时俱行心心所也。

　　○行体是思。

　　解云此思第六相应思问思心所是遍行故与八识相应何故唯第六相应思成业答发业非任运必依意乐力以故思成也无意乐识不可发业故唯限第六相应思也问依意乐力义如何答发业必依寻伺推度分别力或发语言读诵经典或发身业行杀生等事业也而余识不与寻伺相应故无此义也。

　　○唯取阿赖耶识亲因缘为体。

　　疏引瑜伽九十三云在母胎中因识为缘续生果识随转不绝任持所有羯剌蓝等非余七识随转不绝任持故彼下文云又即此识当来后有名色等种之所随遂非余七识诸种所随故。

　　○爱取合润等。

　　疏云取前行及五果种为爱取润已转名为有又云此二和合润能引之中业及所引因五种转名为有何以名有此六俱能近有生等后有果故。

　　○谓从中有至皆生支摄。

　　明生支分位也。

　　○老死。

　　疏云老死即前五蕴变灭。

　　○因果定不同世。

　　疏云前十支因与后二支果定不同世以总异𤏅因非造之身即受果故亦非现业得果是十二支故约身死生为世十因二果决定不同。

　　○或异或同。

　　疏云若顺生受业受初生时其世必同(命终位爱取润业故同世)第二生已去乃至后报业等世不同也今身造业至后后世将爱果时方起爱取故。

　　○若二三七等。

　　又云由痴发业熏发报种必定同世故前七支不得别世起烦恼水润前六种转名为有亦非异时非起能润隔世异时方成所润生及老死同世可知。

　　◎无明细辨

　　○取发业者。

　　疏云谓能发起善不善业故五无明唯取前四前四中有能发业谓见道全修道一分(文)疏取分别俱生为体然有人局取分别痴无明𢙢不是。

　　○助发恶趣至多唯见断。

　　会瑜伽五十九言发恶趣之行唯分别惑文曰瑜伽言唯分别惑助发恶趣总报业多唯见断故约多分言唯分别惑耳。

　　○名为相应。

　　唯识云若贪等俱者名相应无明。

　　○不与本俱名为不共。

　　不共无明有二种谓恒行不共独行不共今文明独行不共也一恒行不共无明第七相应无明也谓虽与贪等余惑俱一切凡夫心恒行无间断不共余六识相应无明故名不共无明也非不余惑俱义二独行不共无明谓非贪等余本惑俱唯独起与心相应故名不共无明对相应无明名不共也疏云但言非贪等俱即令知第六识俱无明非谓第七不障与忿等二十俱起故知唯在第六识也。

　　○主独行。

　　有云主独行非与忿等小随惑俱独行无明也谓独行无明者非与贪等余本惑俱义也非遮随惑其中主独行无明亦非随惑之中忿等俱也问何故依此义名主耶答忿等十惑行相粗猛各为主法也若与彼俱时此无明成伴非主若非与彼俱时此无明独为主故也。

　　○非主独行。

　　又云即与忿等俱独行无明也亦主独行于独行不共无明建立故独行无明有二类一主独行无明二非主独行无明也。

　　○然多说主独行。

　　诸经论中多取主独行为十二支中无明。

　　○迷因果理等。

　　以下释经论偏取主独行所由依无明起迷三界皆苦理希求人中天上善趣生由此发行思造善业又迷皆苦理不𢙢当果故造不善业也。

　　◎十一殊胜

　　○发业位无明力增。

　　解云正发业无明为局一念起为通多念起若多念起何念为正发业耶答无明多念相续中正发业用取初念无明力增胜故。

　　○惑业生本故。

　　依无明不了起一切业起一切烦恼是则无明起惑业根本因缘。

　　○胜法。

　　一切有漏无漏善法广法谓真如理体无边际故。

　　○有顶。

　　悲想天二十五有顶名有顶。

　　◎行支细辨

　　○顺现受业。

　　疏云一切现业皆唯能感别报果(文)顺现受业者若于现法中异熟成就谓从慈定起已于彼造作若损若益必得现异熟。

　　◎五种熏发

　　○名言熏习。

　　名言谓一切七识见分等心见分心等实非名言如言说名显所诠法此心等显所了境如彼故名名言见分等心熏色心等种名熏习。

　　○于生死位。

　　此一段疏八末文死疏作老能生自果下有于生老位触种子生触现行等字。

　　◎识等次叙

　　○当来生起分位。

　　有解云光云实当来其体性如此非前后生起是分位门前后也虽识支最初生起余不生起与体同时有六处支体第八所变五根故应有触受第八相应心所故诧生一刹那位名色等余支相貌隐而识支相貌显也余分位可准之如此当来生起分位有于前后今于现在种子上说识等五支也实五支前后相貌不可有因种子上寄当谈之也。

　　○谓续生时。

　　以下唯识论第八文也䟽云于当来初生之时果识初起即是因识相显以果初生令识种用显故名因识相显也即初刹那或说一七日次识位后五根未满已来果名色起令因名色相貌增长以果显时令因增故即四七日以前此中五支皆应有因但识中说文影通下次前名色四七日后五根满时至钵罗奢佉因六处明盛根相利故依此六处发触相显依触起受因受相增尔时乃名受果究竟依此当起果位次第立因支为五。

　　◎爱取润业

　　○且依初后等。

　　疏云今者且依爱之初后分爱取二其实有多现行爱惑十地第八经云爱增名取故初名爱后名取也伦记云五十九云当言全界一切烦恼皆能结生相续爱既唯贪故取通摄诸烦恼尽然此中说缘四取贪为取支者与十地经同彼云爱增上名取成唯识说于润业位爱力偏增说爱如水能滋润故要𢿘溉灌方生有牙且依初后分爱取二虽取支中摄诸烦恼而爱润胜说是爱增故彼此文不相乖返爱取二支通现及种俱能润故爱望于取成因缘故。

　　◎润生相貌

　　易解不记。

　　◎中有爱润

　　○若有于此至结生相续。

　　无著论文也无性释云非等引地所谓欲界没即是死依中有位者谓依生死二有中间起染污者与爱恚俱有颠倒故释云男女互于父母之处起贪恚也言意识余识尔时久已没故释云余眼等识中有末位而久已灭唯意识在中有初中六识皆有连持生故名为相续摄受生故名为结生。

　　○与赤白渧等。

　　无性释曰识与赤白损益并俱和杂成身。

　　○羯罗蓝。

　　伦记云羯罗蓝者此名杂秽亦名和合此为最初众苦因起损恼既广喻立箭名俱舍名㓨稀未稠也。

　　◎能所引生

　　文相可知。

　　◎缘起得名

　　瑜伽论第十伦记云第七释词中有五复次依字释名者由烦恼系縳为缘往诸趣中𢿘𢿘生起故名缘起依缘字起字释缘起字故名依字景师云由诸烦恼系缚往诸趣中释缘字也𢿘𢿘生起者释起字也依刹那义释者蕳大众部化地部等缘起是无为亦遮正量部一期四相义众缘过去而不离等者若依分位前十支为缘后二支为起前支具因缘等四虽后刹那灭入过去种在身中而不舍离故依自身后果生起或十二支前一一为缘一一为起𢿘𢿘谢灭复相续起者𢿘𢿘逢缘而续起故名缘起于过去世觉缘性已等相续起者初证菩提时觉悟缘性已后为有情发起语言说之故名缘起自利称缘利他名起即是法轮展转说义。

　　◎五性各别

　　○十卷入楞伽。

　　枢要云依十卷楞伽经中第二卷末四卷者第一卷说大分亦同佛告大惠有五种性证法一声闻乘性二辟支佛乘性三如来乘性四不定乘性五无性谓一阐提此有二种一者焚烧一切善根则𧩂菩萨藏一者怜愍一切众生作尽一切众生界愿是菩萨也若众生不入𣵀槃我亦不入大惠白佛此二何者常不入𣵀槃佛言菩萨常不入𣵀槃非焚烧一切善根者以知诸法本来𣵀槃不舍一切诸众生故。

　　○大庄严论。

　　又云大庄严论第一卷种性品说五种种性三乘定及不定四同瑜伽第五性中说有二种一时边二毕竟时边有四颂曰一向行恶行普断诸白法无有解脱分善少亦无因毕竟无者以无因故此中时边应云暂时则暂时无圆寂法余义如枢要上本及伦记九下等说。

　　◎三时教相

　　○遂分三时。

　　梵网经述记云谓如来一代所说宗不过三种一者隐空显有宗谓四谛法轮等诸小乘经二者隐有说空宗者诸部般若等无相之教此即名无相法轮三者远离二边宗者谓解𣸧密等了义大乘此即名为显了法轮义灯云问何故如来初说有教中谈空教后演不空不有教耶答据不定性未发趣时且令渐悟所执我无唯有蕴处界等诸法名为有教为已发趣得小果者令趣于大次悟法空观彼所执界处等无名为空教后为发趣一切乘者显所执无非执是有非一向空亦非皆有为不空不有教。

　　◎定有七名

　　○一名三摩𠰘多。

　　伦记云此云等引旧云三摩提讹略也基师解云此有七名一云三摩𠰘多释论解云谓胜定地离沉掉等平等能引或引平等或是平等所引发故名等引地此卷下云非于欲界心一境性由此定等无悔欢喜安乐所引故即以三义解等引一等能引二引平等三平等方便所引发故能引所引俱平等也。

　　○唯定非散。

　　灯云等引通有无心唯定非散瑜伽五十一云非于欲界心一境性等持有心通定及散。

　　○二名三摩地。

　　又云二云三摩地此云等持旧云三昧讹也。

　　○三名三摩钵底。

　　又云此云等至旧云三摩䟦提讹也。

　　○四名驮衍那。

　　又云此云静虑旧云禅义不正也或云持阿那讹也。

　　○五名质多翳迦阿羯罗多。

　　伦云此云心一境性质多名心翳迦云一阿羯罗云境多云性旧云一心略也六十三云问何因缘故说诸静虑名心一境性答略有二种所缘境界一不定地所缘境界二者定地所缘境界此中一境所谓定所缘境界非第二境系心于此一所缘境是故说名心一境性余如伦记委辨。

　　○从果得名。

　　现法乐住谓由四禅定力离见慢等得清净故定之果也。

　　◎闻等三慧

　　○局在八地已上。

　　义灯三慧章中边疏等意也同学抄传云义说三慧者一念中能起闻思修三用更无胜劣故十地经说第十地云能堪能思能持(矣)堪思持皆加能字显三用俱胜也七地已前地位浅有㓛用位故一时唯有一用余用劣也闻思二用相违文义不同故一体修慧难备两用者也八地已上圣智迅速位一时能起三用。

　　○谓能取外境等。

　　三慧章文也本文外境境字作教有云义说三慧者修慧上以义说闻思二慧也谓修慧文义并照慧故照文用名闻慧照义用名思慧文义俱明了用名修慧也。

　　○七地以前等。

　　以下通伏难同学云凡三慧有多重一有漏三慧唯是别体也二无漏三慧此有二类一别体谓在七地已前二义说即八地已上(文)既初地以上无漏三慧于中但八地以上义说七地以前别体何乎。

　　◎四重出体

　　○一摄相归性体。

　　对法疏云凡论出体总有四重一摄相归性体即一切法皆性真如无垢称云一切众生皆如也一切法亦如也有无为䓁有别体法是如之相。

　　○摄境从识体。

　　又云即一切法皆是唯识故心所䓁不离心䓁华严等说三界唯一心。

　　○摄假随实体。

　　又云摄假随实体即诸假法随何所依实法为体如不相应色心分位即以所依分位为体此论下说不相应中假立门是也。

　　○性用别论体。

　　又云性用别论体色心假实各别处收有解云诸法体用等各各别论非相从门也。

　　◎故不故思

　　○此与意俱故作动意故。

　　疏云前二审虑决定思与意俱故作动意故名意业(文)次上云意相应业名意业邻近释。

　　○彼或错乱等解。

　　云前二思具足则正发业时或错乱或不错乱俱名故思业。

　　◎增不增长业

　　伦记增长不增长业中自性无记业者基师解云善不善非业道摄中下品性非三性中无记性也自体不增名无记故或三性中无记之业。

　　◎定不定业

　　○定受业。

　　伦记云定受业者故思所造重业作亦增长不定受业者故思所造轻业作不增长者是也非故思造业是其不定易了不论。

　　○由田故者。

　　伦云谓于有恩者父母及若住正行者即四向及正行果者即四果及佛等也此于有恩及敬田作善恶业。

　　◎三业四业

　　○顺现法受业。

　　伦云顺现法受业等此及对法皆说有三从初为名现唯别报余通总别。

　　○谓从慈定起等。

　　俱舍业品疏云一从灭定出谓此定中得心寂静以无心故极似𣵀槃故初出此定是胜上依身二从无诤定出谓此定中止他烦恼谓缘无量有情为境故初出此定无量胜㓛德熏身相续转三从慈定出谓此定中缘无量有情为境增上安乐意乐随遂故初出此定无量胜㓛德熏身相缚转四从见道出谓此见道永断见惑故初出定时净身续起五从修道出谓此道中永断修惑得阿罗汉故出此道时净身相续起此上五种取初出定名㓛德田。

　　○又于佛为上首等。

　　伦云对法说佛为上𩠐僧谓对佛前诸所有僧或是佛弟子凡圣无学僧名佛为上𩠐僧此言僧故非是别人。

　　◎定不四业

　　○时定而报不定。

　　问若时不定异𤏅可不定若异𤏅不定时亦可不定受报时既决定何有报不定义答虽受报不定若遇缘受者顺次生等定也譬如干地植种具雨露增上力生果其时决定春分也解云此喻分明此果虽春分可生时决定因雨露缘有无结果不定也如是造业时此果或虽顺生等定随缘有无取所定果不定故。

　　◎决定三业

　　伦记云对法论说决定受业者决定有三一作业定由宿业力感决定身于此生生中必造此业期限决定终不违越佛等神力亦不能制二受异熟定即此所说顺定受业果定当受时未定故三分位定谓顺现受生受后受分位定业此中义显若业道摄业名顺定受加行后起通定不定若未悔未解脱说名决定业已悔已解脱名不定业此云作及增长者作作现业增增种子故也。

　　◎五种故思

　　伦记对法论说有五种故思造业一他所教敕二他所劝请三无所了知四根本执着谓三毒蔽心猛利执着所起诸业五颠倒分别谓胜无罪所行恶业于此五中根本执着颠倒分别若作若增长非不受异熟重故余三虽作而不增长不必受异熟轻故彼论释作者起造诸业令其现行增长者谓令习气增益。

　　○故思业者。

　　谓故思已若作业若增长业者此中故作或增长名故思业非故作或增长名不故思业对法论说故思业与此相违通增长不增长故此依殊胜强思当定招异熟名故思业彼依但是故思所作非任运业通当得果皆名故思所望别故亦不相违。

　　◎福等三业

　　○一福业谓感欲界善趣异熟。

　　伦记云谓感善趣异熟等者福业于人天受总异熟。

　　○及顺五趣受者。

　　四趣受别异熟其地狱中受等流果相似别报总言顺五有义不然成唯识说余处说彼有等流应知彼依随转理说故大乘中彼无善果由善业故受苦轻微名为得果㪅无别报不同小乘地狱四尘复善业感又释离非天为一合成六趣故说善业顺五趣有地狱实无备云有义善业亦得能感地狱别果故如小地狱得凉风等。

　　○后是五趣别业也。

　　疏云且福之名通三界满业然说地狱亦有别善业者受等流果如凉风触身等与别相似业名为善也又令地狱诸苦轻微名为善业。

　　○此业以定所摄等。

　　解云此约异熟不可改转义释不动。

　　○或定地摄名为不动。

　　此约定地所摄释不动也。

　　○不动业。

　　解云不动者不可改转义如欲界余趣业遇缘转得余趣处受此业不尔定于自处受故何故尔也定所摄故不同散业若尔如何熏禅人资下故业生五净居故此解非也又定地摄名为不动以定能住于一境此释为胜又不还果等圣者凡夫时已造生第四禅中福生等下三天业已今杂修第四禅由无漏资此故业转生五净居也。

　　略述法相义依释卷第二终
国家图书馆善本佛典第 33 册 No. 8892 略述法相义依释


　　略述法相义依释卷三

　　沙门　高范　撰次

　　◎四十一位

　　解云此明菩萨行位瑜伽等论所说五十二位四十一位开合异也成唯识疏云地前四十心有处云三十心云何有相违答相宗所谈摄十信于初发心住中谓之住内十信疏开有处合各据一义也。

　　○创𩠐发于大菩提心。

　　虽在住前亦起菩提心非深固菩提心故云创首等。

　　○修胜理观等。

　　对住前事理观行故曰胜上何谓胜上事理双修而不同但前修理则废事行事则失理也。

　　○从诸圣法正教中生。

　　圣法正教谓如来所说法界等流教菩萨学法界等流教生胜智解故名焉。

　　○所闻赞毁心定不动。

　　华严云何为菩萨正心住此菩萨闻十种法心定不动何者为十所谓闻赞佛毁佛于佛法中心定不动等。

　　○表无垢。

　　无垢谓三业清洁也。

　　○一切能舍等。

　　一切谓财施法施无畏施三时谓加行根本后起愍生谓下化有情慕法谓上求菩提也。

　　○第十灌顶住。

　　伦记云九地行满堪入十地为灌顶王地论第十名方便作满足地分基云谓以法水灌洒其头名一切相此乃一切智智也。

　　◎十行位次

　　○立无上戒。

　　无上戒谓菩萨三聚戒蕳轮王戒及外道戒故云无上立谓住立令一切有情住无上戒也华严明此位云一切众生住无上戒住净戒已于一切智心无退转。

　　○常住正念。

　　正念华严疏云正念即定以彼定心离𡚶念之乱故名为正一切法华严云以是正念善解世间一切语言能持出世诸法言说生死同云于世间中死此生彼心无痴乱入胎出胎华严疏云瑜伽第二说四种入胎一正知入而不知住出所谓轮王二正知入住不正知出所谓独觉三俱能正知所谓菩萨四俱不正知谓余有性前之二人尚有痴乱也。

　　○陀罗尼门。

　　此翻总持以念慧为体。

　　○作清凉地等。

　　菩萨守护摄持四无碍等正法犹清凉地含于德水菩萨饶益有情相续无尽究竟入于一切智海名不断佛种菩萨以种种方便饶益有情入佛海犹清凉地流入大海。

　　○成就第一义谛之悟。

　　华严经义字作诚字悟作语同疏云言行相符故名诚谛诚实审谛即真实义。

　　○无二之语。

　　言行不二之语也。

　　○色心皆顺。

　　色谓身口二业心谓意业。

　　◎十向位次

　　○得不坏信等。

　　华严疏云深信坚固得不坏名。

　　○回向众生。

　　回向下本文有一切智及四字一切智谓菩提也。

　　○不着生死。

　　由智故不着生死由悲故不离上求下化菩提。

　　○庄严一切诸佛净利。

　　以随喜善根回为我国土庄严因华严明此位云菩萨摩诃萨以己善根发心回向愿以如是去来现在一切诸佛所有国土清净庄严悉以庄严于一世界如一切诸佛国土所有庄严皆悉成就。

　　○以内外财。

　　内财舍其身以代彼命等外财饮食车乘妻子国城等也华严列八十种内外财。

　　○安住自性㓛德。

　　谓安住无为自性善根㓛德也。

　　○成就念智等。

　　念者正念乃谓定智谓定相应慧安住不动谓安住寂静不动理心无所依谓念慧清净平等无所得皆顺如相谓如无为等遍诸法不见怨亲差别相等回向也。

　　○不执为己及以他人。

　　华严疏云不为自己等者照理大智无私自他同体大悲利益回向。

　　○离垢缯系顶。

　　华严疏云内得此定灌心𩠐故外示表彰白缯系顶法从喻称名离垢缯但有此相知得彼定。

　　○受大法师记。

　　华严云住法师位(文)同疏云方能云雨说法以益众生名法师位。

　　◎十地位次

　　○第一极喜地。

　　伦记云世亲取此中意释初地云成就无上自利利他初证圣处多生欢喜故名欢喜地从义得名。

　　○初获圣性。

　　疏云初断凡性得圣性即依无漏无分别智等俱行五蕴种子为圣性体乃至若此圣性取三乘初智种正能生现㓛能名为圣性。

　　○具证二空等。

　　又云具证二空蕳二乘等唯证一空今从诠说说如为空如非空也能益自他蕳彼二乘唯自利也由获大士圣性具证二空益自他三因故生大喜此地名极喜地。

　　○第二离垢地具净尸罗。

　　疏云别解脱戒道定共也即通三种。

　　○远离微细毁犯。

　　伦记云远离一切微细犯戒名离垢地者故犯名粗误犯名细初地离故犯二地离误故云远离微细犯戒地论亦取此意彼处释云离能起误心犯戒烦恼垢清净戒具足故名离垢疏云其初地时已离粗犯戒垢然此二地能全离故所以说之望前细故(文)第一布施波罗密圆满位此位戒波罗密圆满位。

　　○第三发光地。

　　伦云发光地者三地得定及闻持闻持还是定中差别依此诸定能发智光名发光地发是因义光是果义因果为名地论云随闻思修等照法显现名明地者三慧照明故名明地此直从彼所发慧果为名。

　　○胜定。

　　疏云定谓三摩地三摩钵底无性云谓静虑名等持诸无色名等至。

　　○大法总持。

　　又云此地所治迟钝性于三慧有㤀失障今此地无㤀彼法名大法之总持法谓教法殊胜之教名为大法此定及总持为因能发无边妙慧光故总持以念慧为性(文)此位忍辱波罗密圆满位。

　　○第四焰慧地。

　　伦记云烦恼如薪智如火焰四地道火烧烦恼薪法喻双标名为焰慧地论亦取此意直名焰地。

　　○菩提分法。

　　谓三十七道品也。

　　○烧烦恼薪。

　　疏云即除第六识等中俱生身见等摄非谓一切。

　　○第五极难胜地。

　　伦云第五地中真俗胜智相违不遂由多艰难方得并起名难胜地从义得名地论释云得出世间智方便善巧能度难度名难胜地。

　　○真俗两智等。

　　疏云世亲云知真谛智是无分别知诸世间书论等智是有分别此二相违应修令合能合难合令相应故乃至问然相应者谓于真观为俗令境相入名相应为一念中二智并起名相应答今令一念二智并生名合亦得前四地中犹未能故(文)此位静虑波罗密满。

　　○第六现前地。

　　伦云后智现前观于缘起无分别智多修㓛用方现在前二智现前是故第六名现前地从义得名地论释云般若波罗密行有问大智现前名现前地无分别智不恒相续名般若有间作意方起故名大智现前。

　　○住缘起智等。

　　疏云谓观十二诸缘起文有最胜智观无染净令现行故名无分别(文)此位慧波罗密满。

　　○第七远行地。

　　伦记云始从初地讫至第七经一僧祗修无相行方得无间证入无相与彼第八清净地邻名远行地八地离㓛用过名清净地地论释云善修无相行㓛用究竟能过世间二乘出世间道故名远行前之六地亦修无相行不能相续不得名善七地无间故名善修前之七地所起众行并有㓛用今第七地于㓛用最在后边是故名为㓛用究竟前之三地修施戒定相同世间四地道品五地谛观六地缘起相同二乘出世间道今得七地能过前二故云能过世间二乘出世间道故名远行地此亦从义为名。

　　○出过世间等。

　　疏云前六地中虽有缘起染净无二犹有所治细相现行障执有生灭流转还灭相故未能空中起有胜行今此地中远离彼障亦能空中起胜行能治彼障二乘世间即不能如是。

　　○第八不动地。

　　伦云真智得无㓛用所动俗智虽有㓛用而不为现行烦恼所动名为不动亦从义用为名地论释云地行能纯熟无相无间故名不动者直就真智以释不动。

　　○相用烦恼等。

　　疏云相者有相用者㓛用无性云一切有相一切加行皆不能动此地心故(文)此位愿波罗密满。

　　○第九善惠地。

　　伦云于一切种机说法自在解善获得无罪广大智惠解慧慧是体善是义体义得名地论释名无碍力说法成就利他行故名善惠地者直释善义不解惠义。

　　○微妙四无碍解。

　　疏云无性云由法无碍解自在了知一切法句由义无碍解自在通达一切义理由辞无碍自在分别一切言辞由辨无碍遍于十方随其所宜自在辨说(文)此位力波罗密满。

　　○第十法云地。

　　伦云无边烦恼所知障体所有随眠不调柔性名粗重身譬彼虚空十地所证法身圆满譬如大云皆能遍覆如空粗重故名法云法目法身法身譬云法喻双举故名法云旧世亲释法目于智以云譬智亦是法喻双举故名法云地论释云谓大法身具足自在名法云地。

　　○大法智云等。

　　疏云由得总缘一切法智总缘一切契经等法不离真如此一切法共相境智譬如大云陀罗门三摩地门犹如净水智能藏彼如云含水有能生彼总持定胜㓛能故又如大云覆隐虚空如是法智覆隐如空广大无边惑智二障惑第二障此名粗重彼论又云又如大云澍清净水充满虚空如是法智出生无量殊胜㓛德充满所证所依身故世亲云言充满者是周遍义。

　　○如是十地至故名为地。

　　唯识论文能证已下疏文也。

　　◎妙觉果满

　　○究竟无漏界摄。

　　疏云言究竟者略有二义一蕳前四位名究竟二蕳二乘名究竟二乘虽得菩提𣵀槃非究竟义非高胜故。

　　○含容无边等。

　　疏云无为㓛德𣵀槃所藏有为㓛德菩提所含。

　　○并顺益相。

　　疏云无为有为二皆顺益。

　　○所依常故等。

　　疏云四智心品所依真如常故常其四智品体无断及无尽故说常无断常者是不断常义执身也无尽常者是化身相续常义。

　　○皆无逼恼等。

　　同云无逼无恼诸有情故非如有漏善逼逐处生死恼乱有情类不令趣𣵀槃。

　　○二乘所得二转依果等。

　　以下蕳二乘转依显佛转依名解脱身亦法身二乘转舍烦恼生死二法转菩提𣵀槃故云二转依。

　　○无殊胜法。

　　又云殊胜法者断所知障得无量㓛德依故。

　　○但名解脱身。

　　又云解脱生死及缚法故。

　　○大觉世尊等。

　　又云解在牟𡰱名法身。

　　○成就无上寂默法者。

　　梵云牟𡰱此言寂默寂默法者离言法也乃至唯我世尊大牟𡰱尊二转依果亦名法身亦解脱身也言法身非三身中之法身也佛得二名离烦恼故名解脱身离所知障具无边德名为法身此中意说有为无为各于自身㓛德法依名法身故。

　　○体依聚义。

　　疏云何故名身体性义(五法为万法体性故也)依止义(为万德依止故)众德聚义具三义故名为身。

　　○离相寂然等。

　　疏云离相者无十相也寂然者寻思路绝也绝诸戏论者离语言诸佛自性名自性身有为无为㓛德依名曰法身。

　　○极圆净等。

　　又云众相咸备名极圆体离众患名极净无间无断名极常无所不在名极遍积聚有碍之体名色身乃至相续湛然者言相续者蕳自性身有生灭故言湛然者蕳他受用及蕳他身彼时断故。

　　○由平等智等。

　　疏云他身用中现身土由平等智现通说法等由观察智。

　　○合此二种等。

　　又云自他受用法乐等者名受用身。

　　◎入等三心

　　(如文可解)。

　　◎四加行位

　　○满心之位修四加行。

　　唯识论云为入见道住唯识性复修加行伏除二取。

　　○假有实无。

　　疏云此位唯观所取无故观计所执无非依他也假有实无有二训一假有实无此护法意也护法解意假依他实所执故二假有实无此清辨意也清辨假有配于世俗𡚶有实无配于胜义真无故。

　　○如实遍智。

　　疏云前四寻伺观计所执四境离识非有唯观所执无未观能取此如实智忍可前境离识非有所取空已复能遍知能取彼识离识内境决定非有能取亦空有云观唯有内心外境都无之时还起唯识实有法执观此自内心为无唯识云若执唯识真实有者如执外境亦是法执。

　　○四寻伺四如实。

　　唯识义章私记云推求云寻筹度云思于名等四推求筹度名四寻伺四如实智者从前寻伺所引果相也此智如见道实智故名如实智又无倒名如无谬名实于所缘境称实知故名如实智(后解为本通无漏故)。

　　○名者谓色受等。

　　疏九未(五十五纸)应捡。

　　○字身多字身等。

　　前卷不相应行下如解。

　　○名义相异等。

　　有能诠所诠差别故。

　　○二二相同。

　　疏云名义二种一自性同二差别同故合名义二种自性及二差别为合观。

　　○惠日前行相。

　　疏云行之言起从喻为名如日初出有前起相谓明相等。

　　○明得。

　　疏云明得是定寻思是惠故名为发乃至明者无漏慧初得无漏惠之明相故名明得明得之定名明得定。

　　○印顺定。

　　疏云印前所取无顺后能取无名印顺定顺通二种一名乐顺二名印顺乃至下品忍名印忍印所取无故中品忍名乐顺乐无能取故顺修彼故上忍起时但名印顺印能取无顺观彼故故合三忍名印顺定忍者智也印顺俱定名印顺定。

　　○决定印持等。

　　又云决定印持者是下忍位无能取中亦顺乐忍者是中上忍位也顺通中上乐唯在中有解云论依印顺定乃至决定印持下忍也无能取中以下上忍也同学抄图云下忍(印可)中忍(乐顺)上忍(印顺)。

　　○既无实境等。

　　疏云遍行所执所取既无彼计所执所执能取宁有。

　　○印顺忍时等。

　　疏云下中上品印忍顺忍之时合此三位四善根中总立为忍。

　　○印前顺后等。

　　疏云名印顺者印前所取无顺后能取无及印能取无故立印顺名此释三位别名。

　　○顺乐忍可。

　　又云顺乐忍可者顺乐后位上品之忍修无能取。

　　○立无间名。

　　又云无间即定也。

　　◎真相见道

　　○真见道。

　　有云真见道者则前所说无间解脱二空无分别智也亲证真故名真见道也是根本智观也相见道者出前根本无分别深观起后得有分别法智还于前无分别智所证真理分别安立变如相忆念彼也所反如相非真唯识性其体似真如依他相分也唯识相故名相见道也。

　　○若时菩萨至戏论相故。

　　疏云不取者无能取执不取戏论相者无所取相观真胜义名无所得。

　　○尔时乃名等。

　　疏云心境相称如智冥合俱离三取绝诸戏论故名平等平等真胜义性者体即真如。

　　○此缘真智等。

　　同学抄云论第七云相者境之体相能缘心逼附境体狭带境之体相故名是带己相也是以正智缘如之位即与能缘自体非一异故即自证己体性别不变其相与能缘心起之时狭带境之体相也凡缘离自之法方变相分此乃自故何别变相不变相故虽无变带义有狭带义故尚成所缘缘也唯识论见道无分别智相见二分有三师异义第一师云此智二分俱无摄论说无所取能取相故第二师云相见二分俱有所缘论说识依彼生带彼相故名缘于彼故立义云若无真如相应非是所缘若无见分应不能缘宁可说为缘真如智第三师云此智见有相无瑜伽七十三说无相取不取相故立义云既言无相取宁无见分不取相故可无相分也第三师义为正也此缘真智至不离如故会第二师引论若无真如相应非是所缘义于中虽无相分至不离如故论文此缘真智至而起名缘䟽文也论举喻显成云如自证分等缘见分时不变而缘此亦应尔(文)疏云自证分等缘见分等非带彼相分起得名所缘故此无分别智与后得殊故必无相如前第七卷四缘中解。

　　○虽有见分等。

　　疏云解第一师所引教文摄论无所取能取相故文也。

　　○虽多刹那事方究竟。

　　疏云即是会五十八等一心见道之文若一心见道以无间解脱一胜进名多刹那总名一心非无间中复有多念(文)事谓断证。

　　○此有二因䓁。

　　明诠道云第一义不正义第二义正义也论第九应考。

　　○除耎品分别随眠等。

　　明诠道云耎者下也上品粗惑随能断下品智故名下品也疏云随智说为耎等初起名耎次智名中胜前劣故后起名上于断见惑此智最上故以惑随智说三品也。

　　○中品分别随眠。

　　明诠道云此亦上品法也。

　　○一切分别。

　　又云下品人法二执细难断故以上品智断。

　　○以假相法则彼真。

　　疏云法者法则效学为义。

　　○有四见分。

　　人空(无间道见分解脱道见分)法空(无间道见分解脱道见分)。

　　○有差别故。

　　烦恼所知二障差别也。

　　○无间道中人法见分等。

　　有解云三心初心法无间道生空见分第二心法无间道法空见分第三心总法解脱道二空见分也。

　　○依观所取能取等。

　　疏云所取谓谛理能取谓缘理之智法忍法智缘谛理为境观所取也类忍类智缘前智品观能取也此唯别立无间解脱不总合说故名别立有十六心。

　　○一苦法智忍等。

　　有云于效法所缘法忍法智所缘苦谛如也所效学真见见分也所缘所效各别也。

　　○二十八种。

　　疏云欲界苦下十上二界除真各九。

　　○忍前苦法智。

　　见道无漏安立智前加行智缘理之姿证忍云忍也。

　　○谓智无间等。

　　苦法智无间也缘苦法忍缘苦法忍也有云凡类忍类智所缘法忍法智也所效学真见道自证分也缘与法二别可知苦类智忍缘前忍智后圣法明诠道云法忍法智之后一切学无学圣法(文)苦智之类后学无学一切圣法皆苦法智忍流类何谓流类曰俱无漏故有云此流类之义释类名。

　　○决断为智惠即不尔。

　　唯识义章私记云智其体如何答其体即是别境中慧然随义异立二名也。

　　○八观真如等。

　　疏云法品缘如类品缘智。

　　○现观忍。

　　疏云现谓现前明了现前观此现境故名现观。

　　◎资等五位

　　○加㓛而行。

　　一切菩萨于初无𢿘劫具修福惠资粮顺解脱分既满已为入见道住唯识性更复加修行㓛也。

　　○近见道故等。

　　疏云对法八说所有资粮皆加行道有加行而非资粮此四善根非资粮道加㓛而行初位亦名加行近见道说独此得加行名乃至以近见道名加行初位不得此名加㓛万行方行初位亦名加行。

　　○出相见道已等。

　　疏云前见道者唯在初地入地心今此修道除初入地心出相见道已等同学抄云问以欢喜地入心全为见道乎否答任宗家处处解释可取入心全而为见道。

　　○为断余障证得转依。

　　疏云初地住出心后渐至究竟金刚道来皆断俱生法执种故至无学位便证转依。

　　◎三大僧祗

　　○三大僧祗。

　　伦记云九三大阿僧祗劫依华严经第二十四卷阿僧祗品有百二十数第一百二十名一阿僧祗依旧摄论说三十三阿僧祗第二劫为小一劫为二十一劫第三劫为中一劫为九故初为大一劫为三故虽有此文不知积何以成无数若俱舍论引解脱经说六十𢿘唯有五十二余八㤀失第五十二名阿僧祗仍以十积数不同华严从万以上皆倍倍积谓万万名亿等以大小各别故取𢿘不同又若璎珞经楼炭经等中佛随机说劫𢿘多少非一但大智度论引经说有万百由旬城溢满芥子有长寿人过百岁已持一芥子去芥子都尽劫犹不尽乃至广说真谛云如经说芥子聚尽劫犹未尽者百年取一乃至唯一芥子不名为聚故名聚尽以有芥子在故名劫犹未尽。

　　○三祗时量等。

　　同学抄云问三阿僧祗劫量为齐等将如何答或云齐等或不齐也此两义中今依不齐义也同学抄云但依修行不同建立之所谓地前所修施䓁烦恼被杂名波罗密多位七地已前施等渐增烦恼力劣八地以上一切烦恼永不现起如次名近波罗密大波罗密或唯有漏漏无漏间杂纯无漏相续为三劫不同又凡圣异故地前为一于圣者有㓛用无㓛用异故七地三地为二大劫。

　　◎十波罗密

　　○安受苦忍。

　　疏云对法云安受苦忍是舍下劣心任持心若下劣不能受苦故下劣心谓起趣寂心。

　　◎三波罗密

　　○一名波罗密多。

　　伦云耎中胜解转时是名波罗密多者地前所修未成上品但是耎品中品但名波罗密多。

　　○二名近波罗密多。

　　又云是名近波罗密多者去菩提近故名也。

　　○三大波罗密多。

　　又云八地已上出其位地是名大波罗密多者八地已上无㓛用修一一行中起无量行故得大名。

　　○近无加行。

　　无加行者无㓛用异称也。

　　◎㓛无㓛用

　　(如文可知)。

　　◎遍等三性

　　○由彼彼至所遍计物。

　　疏云𡚶分别故遍计种种所遍计物物者体也即能遍计心起所执也彼彼者以此计心品类众多或二三等至下当知说为彼彼唯识论云识品虽二而有二三四五六七八九十等遍计不同故言彼彼疏又云所遍计自性云何摄大乘说是依他起遍计心䓁所缘缘故又云遍计依斯𡚶执定实有无一异俱不俱等。

　　○谓所𡚶执䓁。

　　有云此说所执之体也谓虚𡚶分别所执三科法实我实法自体性及差别义为所执体问法中自性差别可知我二云何答但总为我名为自性遍常䓁差别名为差别。

　　○此所𡚶执䓁。

　　疏云所𡚶执心外法我自性差别体性非有如龟毛兔角等体定无故总名遍计所执自性。

　　○如是自性。

　　又云遍计所执自性都无所有非少可有故名都无依他法少可有故何以知无理教二法子细推征不可得故。

　　○周遍计度。

　　疏云周义释遍度义释计唯第六识能周遍计度第七识䓁是此类故亦名遍计但可名计而非遍故。

　　○二空所显至名圆成实。

　　疏云依二空门所显真如一圆满二成就三法实性具此三义名圆成实。

　　○显此遍常非体虚谬。

　　又云如何真如具此三义由此真如一者体遍无所无故即是圆满义二者体常非生灭故即是成就义三者体非虚谬诸法真理法实性故即此体言贯通三处论影略故通上常遍。

　　○蕳自共相虚空我䓁。

　　又云且言体遍欲显何义常显何义非虚谬言意显何䓁义体遍即圆满以下文如次答此问。

　　○等𡚶执故。

　　此一句释论蕳自共相虚空我等䓁字谓䓁者䓁𡚶执故又言䓁者䓁卫世即大有和合僧佉自性虽彼计遍又体是常今言彼体是虚谬性非定有体故复言䓁。

　　◎三性观行

　　所观境通三性故曰唯识三性观唯识义章云所观唯识以一切法而为自体通观有无为唯识故杂集论十二云一切法者即三自性谓遍计䓁问唯识者遣外境取内识言也何忽云遣遍计显依圆耶答外境者即实我实法遍计所执相内识者则如幻依他及彼识实性真理也故唯识者遣遍计显依圆三性观也。

　　◎伏断次叙

　　◎故意方行

　　(如文可解)。

　　◎永灭不行

　　○变易时长。

　　解云变易时短则因行不圆故变易时长修无量行也。

　　○不假𢿘资。

　　蕳回心二乘彼既断烦恼种故变易最短故以愿力𢿘资令变易长。

　　◎顿渐二悟

　　(如文可知)。

　　◎智增悲增

　　○从不还阿罗汉。

　　不还欲界思惑尽进断上八地思无学断三界见思俱尽预流顿断三界见惑一来断欲界六品思惑余三品在。

　　◎二种生死

　　○粗异熟果。

　　疏云易可见故有定限故易了知故二乘世间共知有故名之为粗五蕴为性。

　　○随因缘力有定际限。

　　疏云此异熟身命短长或一岁一日乃至八万劫䓁随往业因惑缘之力有尔所时若身命定有际限故名为分假可为一分一假䓁故名分假也。

　　○细异熟果。

　　疏云此望分假转净妙故转微细故转光洁故无定限故非彼世间及非𢌞心二乘境故名为殊胜唯妙唯细唯是菩萨及其自身并佛境界故名为细。

　　○由悲愿力至故名变易。

　　疏云出大悲救生大愿得菩提力故改转旧鄙恶身成今殊胜身命转先粗劣身命成今妙细身命前有定限斋谓此业此洲此界此地定尔所时今此业此洲此界此地齐限不定乃至变是改义易是转义改转旧身命生死成今身命生死故名变易。

　　○妙用难测䓁。

　　疏云非二乘境故名不思议乃至非谓菩萨佛不知名不思议也。

　　○有分别业至而起悲愿。

　　灯云释论诸无漏有分别业䓁文。

　　○由所知障䓁。

　　有云菩萨起菩提有情实有法执欲菩提有可求有情可度之时起猛利悲愿受变易故以所知障远为助缘也。

　　○除无想天䓁。

　　除无想五净居不动业余一切不动业欲界福业为近胜缘。

　　○虽实变易至依胜缘说。

　　义灯六末文资身故业下有故此论云无漏定愿资有漏业十二字胜劣两缘下有故胜鬘䓁云无漏业因所知障缘有意生身既以识䓁名言种子为亲因生二十九字。

　　◎二生死位

　　(如文可知)。

　　◎镜智心品

　　○镜智心品。

　　论云此转有漏八七六五识相应品如次得。

　　守千云外问云智非识何云尔耶答意论智虽非识以下也识智言各摄一聚有漏智依识转故识为主故一聚名识今说有漏一聚转转识无漏位一聚以智名呼之故得云智互一聚识云一聚智各各虽别实转识得识转智得智故无相违此初说意也又云第二虽有漏智劣识强无漏智强识劣实转识得识转智得智转强义为示劝有情舍有漏强识得无漏强智如此有漏一聚云识不云智无漏云智不云识明舍得之义也(是论第二说意)。

　　○离诸分别䓁。

　　疏云佛地云离我我所执一切所取能取分别境及行相二俱叵测名为微细乃至自性明善名为清净有漏永亡离诸杂染守千云性相清净者性自体分相见分也或性无为相有为离诸杂染者义演引佛地论永离一切烦恼障(云云)此杂染狭取烦恼欤。

　　○能现能生䓁。

　　疏云能现能生身土智影者自心心所不缘着本质如现余三智影䓁名为能现余色根䓁身土䓁德名能生亲照本质护有云疏三释义演释之初释三智能缘心心所自种生彼为本质境智变三智影像故云能现本质第八始非变出物疏不缘着本质者此意也色身根土䓁第八始变出更他本质不睱自变出故云能生。

　　○无间无断。

　　疏云无间就时无断就方一切时能现一切处影故。

　　○诸处境识。

　　有云处者内六处境六境识六识。

　　○了俗由证真。

　　疏云缘俗名后得者了俗由证真证真为先缘俗智生故名后得。

　　○余一分二䓁。

　　余唯指平等妙观二成所作智唯后得智摄故。

　　◎平䓁心品

　　○大慈悲䓁。

　　明诠道云䓁拾平等中余八。

　　○无住𣵀槃䓁。

　　疏云由缘无住𣵀槃故此识恒共悲智相应𣵀槃名能立悲智是所立名为建立乃至更无转易名为一味无间断故名为相续。

　　○平䓁性智至穷未来际。

　　论第十文随诸有情以下疏文。

　　论云四无住处𣵀槃谓即真如出所知障大悲般若常所辅翼由斯不住生死𣵀槃利乐有情穷未来际用而常寂故名𣵀槃。

　　◎妙观察智

　　○妙观察智至皆获利乐。

　　论文摄观无量已下䟽文。

　　◎成智心品

　　○变化三业。

　　疏云瑜伽第九十八说不能化根心言三业似意业转如后当知名似心。

　　○成本愿力所应作事。

　　有云智能作所作事业则神通䓁可八相成道化仪。

　　○成所作智至所应作事。

　　论第十所作之成至成所作智疏文此品亦能至后得智摄论第十文也。

　　◎妙平初起

　　若能观智识至趣入真故唯识义章文也私记云问此文意何答是明能观识通真谛俗谛并加行根本后得智兼明余七识非能观之所以也珠云除第六识所余七识不能起空䓁三行及苦䓁十六行总缘遍法观三性理及四谛理趣入真见道此说不能起加行位入真行相故云不能趣入真。

　　○通中后智。

　　私记云问第七成能观三智中何答通中后智(云云)意云通正后二智非趣求智故不通加行智若能观智识因唯第六章云佛果通八识能为唯识观私记云佛果自在故通八识为能观体。

　　○第七由他至中后智。

　　唯识义章文也私记云问此文意何答是明第七识亦为能观义也义演云第七识唯引第六识故为唯识观问云何引第六识答地前中第六中作唯识观故入见道时一时虽成无漏而约地前时加行故第六识引也若地前时第六识不作唯识观者第七不作唯识观故。

　　○有漏第七䓁。

　　以下私记文也彼云第七识非断惑问何故第七识不▆能对治道答此问文也。

　　◎镜事初起

　　○异熟识种至不相违故。

　　䟽云无间道与异熟识䓁俱灭故既非障法故不相违乃至是种现同时义。

　　○无所熏识䓁。

　　疏云无间生已四智圆明无所熏识诸无漏法更不增长应成佛故悲智无穷故尽未来际。

　　○三无记法。

　　威仪工巧反化。

　　○此不共依。

　　疏云不共者蕳有漏第八识是共故可为无漏识依。

　　○此俱有依。

　　疏云显非䓁无间缘无间缘根前后生故得依有漏。

　　○此同境根。

　　又云蕳第七为六依彼虽有前义非同境故。

　　◎初地所断

　　○异生性。

　　伦记景云具[糸*(十/甲/寸)]见断烦恼种子假立异生性以障初入圣故道理见断烦恼业及异熟并应建立异生性体但以种子怚相续故偏建立㤗云异受趣生各取异境㓛由见惑故于见惑故于见惑种子㓛能假立异生性圣人不受五趣异生及证真不异故见道初心已去名舍异生性。

　　○断恶趣诸业果䓁。

　　彼分别二障所发恶趣诸业及恶趣果报疏云䓁者䓁取恶趣非业及非异熟及䓁余增上果䓁法及人天趣中分别所起业及果。

　　○说能起烦恼。

　　又云能起之中但说烦恼以所知障与之俱故总名烦恼。

　　○或彼唯说利钝障品俱起二愚。

　　是第二说也疏云第一言执著者明是利障品俱起愚第二言恶趣杂染非心业果但是钝障品俱起愚乃至此中不别言烦恼言烦恼但是利钝障品俱起愚即唯无明此师意说唯取无明与见非见俱名为利钝说十地中断十无明故不取余烦恼䓁也。

　　◎二地所断

　　○彼粗重等。

　　伦记云二地有二一微细犯是失念误犯二种种业趣谓见三业三行差别又云此有二说显彼二种是第一说也前二愚是现行粗重是种子或二所起无堪性是第二说也此说意前二愚种是粗重是二品所起无堪任性。

　　○即邪行障至误犯三业。

　　疏云十地云邪行众生身䓁障所知障者蕳烦恼障俱生之言蕳分别起一分之说蕳余修断诸所知障下准此解。

　　○或唯起业不了业愚也。

　　此第二说也疏云初是起业愚后是不了业之愚。

　　○若发业招生死。

　　疏文次上有问曰前二种生死中言所知障不能发业何故此中言俱生一分所发三业是业趣愚答若发业招生死所知障不能非[糸*(十/甲/寸)]法故前三种生死由此说不发若障智三业不招恶果此亦能发。

　　◎三地所断

　　○胜定总持䓁。

　　疏云胜定者等持䓁至总持者四十七说有四陀罗𡰱法义咒能得菩萨忍今即初二摄即是闻持陀罗𡰱(文)及彼所发彼指定总持疏云定亲发修慧总持亲发闻思故灯云闻思在散思慧唯欲云何得定已后发胜三慧答由得此定令欲界中所有闻思得增明故此定不起三慧非胜。

　　○修慧与定相近䓁。

　　由定亲发修慧故云相近。

　　○彼昔多等。

　　疏问欲贪者烦恼名何故所知障中名欲贪。

　　○欲贪随伏。

　　下本文有所知障为本断故烦恼是末便伏十三字。

　　○此无始来䓁。

　　全文云此烦恼无始来所知障转故。

　　○闻思闻持相近。

　　由总持亲发闻慧故。

　　○然从胜障䓁。

　　谓欲贪愚障胜定修慧最胜圆满总持陀罗𡰱愚障总持闻思慧最胜故从胜障分二愚也。

　　伦师云三地二愚者一者欲贪障则障䓁持二圆满闻持陀罗𡰱愚者三地得闻持䓁德二地未得从所障为名。

　　◎四地所断

　　○最下品故䓁。

　　此上有问谓如何此名微细最下品故次下以三义答微细义。

　　○随逐于身不舍于身。

　　疏云非如分别起逢善友便舍于彼故此名下品。

　　○彼昔多䓁。

　　疏云问既是所知障何故立烦恼名述曰亦显以上所知障立烦恼名虽有别头生者皆多分与烦恼同一体而俱起故立烦恼之名。

　　○彼便永灭䓁。

　　疏云由所知障断故烦恼末亦永不行。

　　○菩提分法特违彼故。

　　疏云定法二爱特违菩提分法者以菩提分法得无漏定及胜无漏教法及别别法故前地照了大乘法教仍生爱着此地教法及念惠䓁方名为得今既于定于教法及念慧䓁起爱于彼不得自在故障菩提分法故名特违。

　　○瑜伽说断二愚。

　　伦记云四地有二一䓁持爱则三地中起爱禅定心障于四地二者法爱三地菩萨以爱法故求法行忍。

　　○所知障摄。

　　定爱法爱俱者所知障摄。

　　◎五地所断

　　○障五地无差别道。

　　疏云前地依觉分观观身受䓁及无漏道由所知障令善心䓁故有欣猒此地真如名无差别故缘彼道名无差别生死𣵀槃既无差别何得有猒复有欣耶。

　　○瑜伽说二愚䓁。

　　伦云五地二者一者一向作意弃背生死二者一向作意趣于𣵀槃并四地中起障于五。

　　◎六地所断

　　○彼障六地无染净道。

　　疏云由前地观四谛故有二染二净故障六地无染净道此地真如名无染净故缘彼道名无染净。

　　○瑜伽说断二愚。

　　伦记六地二者一现前观察诸行流转者六地现前观十二缘诸行流转五地未得障于六地从所障为名二相多现行者五地菩萨虽俱猒乐而猒生死相多现前行障于六地。

　　○执有染者。

　　疏云缘苦集行流转相为障执有染者。

　　○执有净者。

　　又云缘灭道净相为障。

　　○取净相故䓁。

　　䟽云由取无漏净相故相观多行未能多时住无相观即后得智作有相净观也虽作无相少时能故。

　　◎七地所断

　　○执有生灭细相等。

　　疏云由前六地作缘起观流转还灭尚有生灭微细相故故名为障此地真如名种种无别真如故此道名妙无相道此细相为障。

　　○纯于无相。

　　空理谓无相。

　　○未能空中䓁。

　　疏云所言空者无相空理也于空中作有行即真观中起于有观𡨋真俗二境合本后二智少用㓛用即能得故。

　　○瑜伽说断二愚及粗重。

　　伦记云七地有二一者微细相现行愚者七地长入无相真观六地虽观无相未能无间时时犹见细相现行此生能障名愚二一向无相作意方便愚七地作意方便一向无相真观相续六地犹见细相现前障于七地作意方便一向无相此就所障㓛德复立一愚。

　　◎八地所断

　　○前之五地䓁已下辨障相。

　　疏云前五地观心犹劣无相观少第六地中犹观染净平䓁如故住无相第七地中断微细生灭相故无相恒续而有加行与八地䓁别。

　　○由无相中䓁。

　　疏云未能任运入无相观者不自在故未能任运现相及土明此地以前亦现相土未名自在未能任运现故言现相者即是随欲现何相者即能现之如现金银䓁相珠宝䓁相皆能现故此即宽遍便于相中别建立土自在土自在者随欲现大小土䓁现金银等色。

　　○瑜伽说断二愚及彼粗重。

　　伦记云八地有二一于无相作意㓛用愚者当体为名七地真观虽复相续而有㓛用障于八地无相无㓛用二于相行自在愚者八地菩萨于俗相行中利他有㓛用未得自在自利无㓛用已得自在七地未能从所障为名名于相行自在。

　　○生空智果。

　　明诠道云第六生空正体智及后得智果。

　　○不违彼故。

　　疏云法执末那不违彼故。

　　◎九地所断

　　疏云前八地中得无相乐耽着寂灭不肯进修诸佛七劝方能进趣故唯自利九地之障四无碍解利他法。

　　○瑜伽说断二愚及彼粗重。

　　伦师云九地有二一于无量说法者是义无碍无量法句文字䓁者是法无碍二辨才自在愚者词无碍及乐说无碍九地已得八地未得并从所障为名。

　　◎十地所断

　　○大法智云䓁。

　　疏云大法者是真如缘如之智譬于大云故名大法智云及诸含藏者即佗罗𡰱门三摩地门诸㓛德䓁大法智云含众德水充满法身故所含藏即诸㓛德所起事业谓智所起诸大神通。

　　○瑜伽说断二愚及彼粗重。

　　伦记云十地有二一大神通愚二悟微细秘密愚者大神通则是五分法身微细秘密则是真如法身九地不得圆满此二法身。

　　◎金刚所断

　　○于法虽得自在。

　　疏云总持及定并业皆名为法。

　　○瑜伽说断二愚䓁。

　　伦记云如来地有二一于一切所智境极微细著者则是悲想㝡下下品烦恼随眠二者最极微细碍者则是悲想㝡下下品所知障体。

　　◎极脱所弃

　　(如文可解)。

　　◎十种真如

　　○一遍行真如。

　　有云初地初既入见道证二空真理而二空真理遍诸行故名遍行真如也谓诸法无有一法非无我既二无我所显理也故此理可遍一切各遍行真如也。

　　○二㝡胜真如。

　　疏云由离犯戒证此真如德庄严故有云此地具极净尸罗极净尸罗具无边㓛德一切法以尸罗为最胜故。

　　○三胜流真如。

　　疏云由得三慧照大乘法观此法教根本真如名胜流如无性云由所流教胜故舍身命来此善说有云第三地所证真如名胜流真如谓此地照了殊胜三惠所流生教法所流教法极㝡胜故所证理名胜流真如也。

　　○四无摄受真如。

　　疏云此如无所系属非我执我慢爱无明边见我所见䓁所依取故。

　　○五类无别真如。

　　疏云由生死𣵀槃二皆平䓁故无差别谓唯一物非如眼䓁有别类故。

　　○六无染净真如。

　　疏云教安正为胜义法界不善䓁此无别也。

　　○七法无别真如。

　　疏云由离生灭细相现行故虽多教安立真如无别。

　　○不增减真如。

　　疏云染法减时而无有减净法增时而无有增即断染不减得净不增今此复别离增减执故。

　　○九智自在所依真如。

　　疏云中边云由智自在圆满证得无碍解故余论解同问此地已得智自在者何故十度十地修智答无性云谓此地中得无碍辨所依止故分证智波罗密多于一切法不随其言善能了知诸意趣义如实成就一切有情受胜法乐非谓全得智波罗密。

　　○十业自在䓁所依真如。

　　疏云业即神通及陀罗𡰱三摩地三种自在业即身䓁三业中边云随欲化作种种利乐有情事故总持中有文义二持持一切法文义。

　　○虽真如性䓁。

　　疏云此即第三释其妨难真如一味何答分十真如实无别随其所证所生能证胜德假立十种。

　　○虽初地中䓁。

　　又云初地中于十真如非不皆达未圆满故后后建立故立十种行位有十故今谓十真如外可立佛果所证真如耶否古德论议也别不立义可正乎。

　　◎依诠废诠

　　(如文可解)。

　　◎变化身土

　　○此土亦以有情五蕴䓁。

　　佛土章云虽有种种众宝庄严依法出体外土唯色内土通五所化有情五蕴成故。

　　○佛变唯无漏。

　　佛所变身土俱成事智所变故上品无漏相分虽然今令似有情所变有漏身土变故有情所变佛所变和合似一身土也喻如共业所变器界也。

　　○净秽同处。

　　伦记云有说无别处所如净名经说足按变土又如大乘同性经云秽土成道名为化身䓁有说反化净土有别处所如极乐国九品往生如是两解任情取舍。

　　◎长时暂变

　　○长时净土其相可知。

　　同学抄云于变化土有长时净土哉答古来评之今淮秘释有长时净土演秘解释虽有二说以有为正四善根能化是业上大释迦也彼所居上岂非长时净土哉。

　　◎自受用土

　　○还依自土。

　　疏云还随自受用土下二身随自土亦尔非离身别有土。

　　○如净土量身量亦尔。

　　同学抄云问自受用身诸根相好一一可遍法界答枢要有二释一云实遍法界二依用说遍实不遍虽作二释人师多取初释。

　　○相续四尘等。

　　解云声无常法依所作力始显非法上自本具故。

　　◎他受用土

　　(如文可知)。

　　◎有边无边

　　(如文可解)。

　　◎自性身土

　　○虽此身土体无差别。

　　通难难云凡法身理体一味不可分身土相。

　　○而属佛法相性异故。

　　同学抄云佛者义相也法者体性也以义体为身土差别也。

　　疏云䓁已下释次上而属佛法相性异故论文也问属佛法相性方何耶答佛是相也法是性也谓身者积集义也土者体性依持义而真理有为万德集依故此义门既同相用佛身之[一/力]德积集身故属佛门相用为身也次真理者有为法自性依持[一/力]法其义同土义故云属法门性体为土也仍应言于一理谈万德积集之义为身谈真理自性为土谈积集之义门寄相用佛身注故属佛为相谈[一/力]法依持义门寄真理自体性故属法为性也佛土章云以义相为土以觉相为身以法性为土体具恒沙真理㓛德此佛身土俱非色摄非心心所但依一如差别义说。

　　◎摩醯首罗

　　伦记云景云具应言摩诃摩诃是大醯首罗此云自在基云谓初住作一天王二住四天下乃至第八为小千界王第九为二千世界王第十菩萨生摩醯首罗天即净土其实在下二界间以无漏业生故名究竟上。

　　○将成正觉䓁。

　　第十地菩萨将成正觉时先往大自在宫正受佛位时其净土不定不必大自在宫何故先往自在宫耶答佛位是[一/力]善极果法王胜位故为显胜位必生胜处现自在宫也。

　　○十地经论言䓁。

　　演秘云论净居天上大自在宫䓁者十地论云现报利益受佛位故后报利益魔醯首罗智处生故释云行满今生即证佛果名为现报以前十地诸行但为远因所以佛位不名后报菩萨最后身地前业感故名后报圣者不造招后业故后身菩萨名之为智因智最胜以智标名即此菩萨处彼天中名智处生处谓安处。

　　○据初往说。

　　自在宫十地究竟菩萨证佛位之时所居他受用净土也此自在宫有二种若菩萨初往自在宫在色究竟上若菩萨正受佛位时所居自在宫处处不定故十方萨埵欲受佛位未必去此往彼只不动座即此处变自在宫同学抄应捡。

　　○瑜伽第四云色界之中䓁。

　　梵众梵辅大梵少光无量光光音少净无量净遍净无云福生广生广果无想无烦无𤍠善见善现色究竟。

　　○非别处所。

　　伦云无别宫宅上下参差故基师云即凡夫位所造广果天处业将入第八地生广果天无漏极熏资彼先时后报之业至苐十地满心方生于彼华严经云现报利益受佛位故后报利益魔醯𩠐罗智处生故此言生者以练粗果转胜得妙故名为生非无漏心有命终受生之理。

　　◎三身成道

　　○应有佛果增减过。

　　同学抄云若实身化身成道非同时者前后佛果可有胜劣。

　　○以后为正。

　　同学东山云三身成道同时异时古来云云非一且可存异时义也凡十地究竟萨[坑-几+(北/土)]二利义根既圆满欲成正觉之实身往自在宫化身在知足天实身唱智处城成道知足化身即下𨶒浮故知入胎已去相皆是成事智所现也第六道相在后时唱实身化身成佛前后云事无疑。

　　○佛身余身䓁。

　　以下会释他宗人师[利-禾+(光-兀+天)]三佛具足无有阙减佛身指八相第六成道相余身指八相中入胎䓁前五相共变化身也然八相中入胎相实身唱智处城觉即时下𨶒浮入胎是则实身化身既同时更无三身阙减之失故同学云自受用成道时必现入胎䓁化身二利义根同时圆满故。

　　◎三种常住

　　(文易可知)。

　　◎净八识聚

　　此一章依唯识论第入及䟽八本。

　　○于自他身䓁。

　　疏云净入识聚若自佗身自佗八识为缘皆增所缘缘。

　　○故名遍缘。

　　唯识云净八识聚自佗展转皆有所缘能遍缘故。

　　◎五重唯识

　　出唯识义章。

　　○遣虚存实至理有情无。

　　私记云此文意何答标遣去存实观之意也依唯识论于遍计所执起有执于依佗圆成起空执今依此论以空观遣有执以有观遣空执若细论者空有二执应正遣空俱是情有理无故故于三性增益损减之执俱观应遣空圆成正智之境依佗后智之境故云二智境界乃至问其遍计遣空二性存有之意何答凡夫执心之前实我实法之相当𡚶情显现今观行者观实我法虚𡚶显现体用都无之时𡚶情断故我法之相不更显现是名遣虚依圆二性诸法体实也执心之前虽不显现观行者前如理显现故观依佗是诸法之相圆成是诸法性是名存有也。

　　○唯言但遮至实有色䓁。

　　又云问引此文意何答是引唯言释证遣虚义也即显唯言之所遮也一切愚夫二乘䓁执定离识实有色䓁今既遮之𡚶颠倒故问其所遮色䓁者䓁取何物答䓁取心心所不相应无为也即遮遣遍计所执五法事理唯虚𡚶起体用都无也。

　　○唯言总显至所显真如。

　　私记云引唯识第七文也即是先引识言释证存实义乃至疏云一切有情各各有八识遍行䓁六位心所各各自体分及此所变相见二分及色心分位二十四不相应䓁及彼二无我空理所显真如(文)识言所表凡有此五类。

　　○识自相故。

　　私记云八识心王名识自相言自相者谓自体也。

　　○二舍滥𤲢纯识。

　　私记云初重明三性相对观遍计所执遣虚观依圆二性存实修唯识观约其所存五法事理有心有境而境有[冰-水+監]故舍之不云唯境心无[冰-水+監]故𤲢之名唯此重意也。

　　○虽观事理䓁。

　　私记云虽观事理䓁者安立初重也然此内识䓁者正标此重意也。

　　○有境有心。

　　又云总相而言五法事理中心心所法为心缘虑性故余三为境非缘虑故若细论者相分为境后三分为心凡心起必诧此内境生境是为因能生心果故摄境从心摄因从果但心云唯不言唯境。

　　○识唯内有䓁。

　　此唯识苐十全文也私记问先此文意何答疏云论外人难内境与识既并非虚如何可言唯识非境论答有二初云识唯内有境亦通外即境相分内是依他外是遍计所执以非心所变法说之为外非体实有名外𢙢心内之境滥心外之境故但言唯识又䟽所缘缘亦是外若言唯境恐取心外之法故此不论。

　　○摄末归本识。

　　先第二重心与境相对境有[冰-水+監]故舍之不名唯境心是纯故𤲢之名唯识了今此重意其心中有本未谓自体分能变故名本相见分所变故名末摄其相见之末归自体之本名唯识此重意也。

　　○四隐劣显胜识。

　　又云前第三重辨摄相见未归自体名名唯识了约其自体分更有心王心所而心王是胜心所劣隐劣心所显胜心王名唯识此重意也。

　　○心及心所俱能变现䓁。

　　又云虽心心所各自体分变似相见二分显现然诸教中但说唯心不言心所者心是所依为主胜故心所是能依如臣劣故显胜心王但言唯心不言心所也又科云心及心所俱能变现者安立前第三重也但说心䓁者正标此重意也。

　　○五遣相证性识。

　　又云前苐四重隐劣心所显胜心王名唯识了今此重意其心王中事理相对遣事证理名唯识此重意也。

　　○识言所表䓁。

　　又云明正体智证圆成理是则正重意也乃至善珠云识言所表具有五法谓识自相䓁也五中前四事后一理也今遣事相用识理性体即显遣二性证圆成也又科云识言所表具有事理者安立前四重也事为相用䓁者正标此重意也问五重为教唯识答教理皆有五重然今所明理唯识也故惠沼云所诠既有五重能诠教亦有五重问此五重若是章主所立答灯云或以世亲五理成佛五教或以五教成彼五理或以五教成五教或以五理成五理䓁如是望以弘道乃至以戒贤望护法以遍觉望戒贤以弘道望遍觉总可有四百二十四释计之可知。

　　略述法相义依释卷下(终)

　　享保癸丑年四月吉日性威照对

　　京兆书馆　井上忠兵卫　钱屋庄兵卫　共梓
