国家图书馆善本佛典第 46 册 No. 8930 特赐兴禅大灯国师参详语要


　　筑州太宰府万[禾/干]崇福禅寺语录

　　侍者　宗贞　编

　　山门门头实地个个踏着因甚诸人随我入得喝一喝。

　　佛殿前佛后佛隐显非一(咄)不因新长老证明知佗一对无孔铁。

　　土地堂护法先湏识得主人公阿谁是主人公扣齿三下云东西南北一䓁家风。

　　祖师堂者一队老汉惜乎坐在者里提起坐具云若不行此令谁敢得扶起。

　　方丈横主丈云关中主能解与本分草料鸟觜薄舌莫胡乱供款去䓁主丈。

　　拈帖温润之文格调之气直饶衲被蒙头奚以让为之义。

　　山门䟽成言于语成语于言如何若何官不容针。

　　法座诸人唤作高广座子山僧唤作者个座子何故一步云只为到与么地。

　　师升座拈香云此一瓣香𤑔向炉中恭为祝延
今上皇帝圣躬万岁万岁万万岁
陛下恭愿
龙啚永固玉叶弥芳。

　　次拈香云此一瓣香𤑔向炉中奉为征夷大将军增崇禄算伏愿高赞域中之德长提塞外之令。

　　又拈香云此一瓣香𤑔向炉中奉为大檀主筑州大空门洎都督司马增崇禄算伏愿扇威风于千岁辉佛日于[一/力]𠀍。

　　拈香云此香𤑔向炉中供养前住巨福名山建长禅寺先师　敕谥圆通大应国师南浦和尚大禅师用酬法乳之恩。

　　师敛衣就座云明镜当台明珠历掌要兮妍丑者直下来相见有么有么时有僧问绿树阴浓夏日长楼台倒影入池塘师云时节难逢僧云和尚辞帝里　皇帝留之更向甚处通一路来师云铁船水上浮僧云寰中天子敕聻师云谁不羕恩僧云与么则杲日丽天清风匝地师云大方无外僧云记得保寿开堂三圣推出一僧意㫖如何师云白云深处金龙跃僧云寿便打又作么生师云碧波心里玉兔惊僧云若忽有人推出一僧如何祗对师云风光可爱僧云者个且置今日还有禁足安居底道理么师云大家在者里僧云十五日结制则不问即今一时结去看师云𩂜𩂜绿杨堪系马僧云恩大难酬师云能有几人僧礼拜。

　　师乃云𠀍尊拈花迦叶微笑君子爱财取之有道正法眼藏从此流通递代传持受虚接响激扬铿锵坐断古今珠回玉转八面玲珑迄于其大机圆应大道无方一宝一主擒纵抬搦收放明暗电转星飞穷则变变则通青于蓝寒于水听教挺拔威音𨚗畔萧然空劫已前况亦清风明月多雅兴白云流水宽诗缘四海九州雷动风行渔歌樵唱共贺太平正当与么时人人禁足护生人人克期取证　皇恩佛恩一时报了底事又作么生击拂子云版啚远奏尧天阔[一/力]物呈祥乐　圣情。

　　复㪯三圣道我逢人即出出则不为人兴化道我逢人则不出出即便为人师云二大老可谓漆隐处黑朱隐处赤若是山僧底天平地平卓主丈下座。

　　当晚小参僧问三月安居九旬禁足则不问远离花洛亲到岳峰一句如何师云八角磨盘空里走僧云和尚住此山以何安众师云山色夕阳时泉声中夜后僧云与么则大众饱德去也师云无限清风来未休僧云德山小参不答话有问话者三十棒意㫖如何师云去得来不得僧云赵州小参要答话有问话者置将一问来又作么生师云来得去不得僧云今夜小参要答话不要答话耶师云出头天外看谁是我般人僧云三大老用处莫止一般么师云教你休也不肯休僧云若如此则一即三三即一师云吽吽僧云学人今夜小出大遇便礼拜师云撒手𨚗边去乃云今夜要与大众有个识面之话各各切宜起倒分明陵王溪畔此君亭边诸人知有未得做主崇福区宇件件数目山僧做主未辨大毫既一其居为甚受用不同还会么所以道欲识佛性义当观时节因缘明朝赖是结制安居之辰个个成熟慧身坐底立底筑着磕着自然不得孤负者个便卓主丈一下。

　　复㪯云门因有官问佛法如水中月是也无门云清波无透路师拈云以答见问问最可以问见答答未奇且道誵讹在甚处具眼禅流请辨缁素看。

　　次日上堂我个一众与寻常不同跳出金刚圈吞透栗𣗥蓬激电神机云飞飙到既而如此今朝因甚要行不行要住不住还会么击拂子云塌萨阿竭二千[禾/干]。

　　五月且上堂僧问声前荐得未是作家喝下羕当犹是钝汉为什么如此师云石压笋斜出岸悬花倒生进云犹是学人疑处师云凤林吒之进云记得僧问投子如何是十身调御投子下禅床立意旨如何师云顶上无骨进云又问凡圣相去多少投子亦下禅床立意在𨚗里师云颔下有须进云若有人问如何是十身调御如何祗对师云眼中童子面前人进云上来一一指示分明为人底一句又作么生师云三十[禾/干]后自悔去亦不定。

　　乃云崇福有三诀若参得第一诀许你拄杖头上挑日月若参得第二诀不妨拂子头上打筋斗若参得第三诀我且问你山前麦熟也未。

　　端午谢檀家补寺斋上堂僧问今朝五月端午不用书符咒土请师现量法门一句直下至论师云一峰云片片双涧水潺潺进云家无白泽之图又作么生师云将谓要问话汉进云善财撞著文殊底时节且置天泽三转语还许学人咨参也无师云钻之是仰之是进云己眼未明底因甚将虚空作布裤着师云胫无毛股无肉进云划地为牢底因甚透者个不过师云脚下荆𣗥深数丈进云入海算沙底因甚针锋头上翘足师云觉筑着你鼻孔么进云恁么则金殿谭禅大悦　皇情岳峰声道奔走衲子也未为分外在师喝云非阿你境界进云锦上铺花又一重师云咦。

　　乃云端午天中节诸方尽咒土书壁以消妖怪认采药模样落草以作伎俩争如我者里有不忘灵山付嘱之人忽展妙术之手拔贫做富一众个个石人之机铁汉之用风吹不入水洒不着诸人要见此人么卓主丈云切忌当面讳却。

　　和泉和尚至上堂僧问长松岭头风𩖼𩖼飞瀑岸前水潺潺现成公案大难大难如何履践师云好向大难处履践进云恁么则薰风自南来殿阁生微凉师云认驴鞍桥作阿爷下颔进云和尚有三诀一一许咨参也无师云何妨问将来进云若参得第一诀许你拄杖头上挑日月意旨作么生师云虚空迸裂进云若参得第二诀不妨拂子头上打筋斗又如何师云山岳起舞进云若参得第三诀我且问你山前麦熟也未意在𨚗里师云眼睛鸟律律进云者个三诀必竟明得什么边事师云金香炉下铁昆仑。

　　乃㪯兴化见同参来喝底公案师云古人只要就价高处欠䔍其管赏之义崇福今日得和泉和尚光访事事自然函盖相应何故击拂子云觅火和烟得担泉带月皈。

　　退院上堂衲子从来无定迹天涯海角任情游一毫头上辞华洛三鼓声中出九州。

　　崇福语录终

　　拈古

　　㪯临济上堂云一人在孤峰顶上无出身之路一人在十字街头亦无向背那个在前那个在后不作维摩诘不作傅大士珍重。

　　师云将谓龙头蛇尾元来只是蛇尾龙头虽然如是深领指示。

　　㪯钦山同嵓头雪峰到德山乃问天皇也恁么道龙潭也恁么道未审德山作么生道德山云汝试㪯天皇龙潭底看钦山拟议德山便打钦山㷌延寿堂云是则是打我太煞嵓头云你与么佗后莫道见德山。

　　师云可惜许。

　　㪯云门上堂云遇人即鼻孔辽天。

　　师云堪笑言老汉赤脚上刀山拔毛入火聚其争柰解笑底也少㪯僧问云门如何是透法身句门云北斗里藏身。

　　师云众生若非法身即非众生法身若非众生亦非法身透之一字因谁致淂直饶是北斗里藏身可谓修罗三目似伊字。

　　㪯雪窦示众云譬若二龙争珠有爪牙者不淂或有衲僧问既是有爪牙者为什么不淂请大众为雪窦下一转语。

　　师云其贫不学俭富不学奢此是俗汉之陋韵却可谓知言也且问诸人二龙爪牙孰与雪窦爪牙佗既争珠不淂之这老争个什么而不淂请各下一点语。

　　㪯赵州问投子大死底人却活时如何投子云不许夜行投明湏到。

　　师云赵州移步不移身投子移身不移步虽然羕虚接响争柰它后㪯淂者少。

　　㪯临济令侍者传语德山侍云德山要打人济云汝但去待伊拈棒接住与一送管取不打你侍依所教果然不打㷌㪯似临济济云我从来疑著者汉。

　　师云盖是作者动止神鬼难测一人向海枯终见底处坐断千圣之顶𩕳一人向人死不知心处瞎却衲子之眼睛咦可贵可贱。

　　㪯雪窦一日问僧你浴未僧云某甲此生不浴窦云你不浴图个什么僧云今日被和尚勘破窦云贼不打贫儿家。

　　师拈云雪窦老汉才兼文武出将入相今日遭拈出一口铅刀子高竖降旗诸人要识雪窦么一种是声无限意有堪听有不堪听。

　　㪯风穴因僧问如何是清凉山中主穴云一句不遑无著问迄今犹作野盘僧。

　　师云古人恁么答褒清凉主贬清凉主若是道褒因什么有不遑无著问之句若也道贬它有个什么过道不褒不贬风穴何必有恁么语话无端触着狮子哮吼。

　　㪯台山路上有一婆子接待凡有僧问台山路甚么去婆云蓦直去僧才去婆云好个师僧又与么去如是既久游僧传到赵州州闻淂云待我去勘破佗遂去问台山路婆随例云蓦直去州才行婆又云好个师僧又与么去州回云我勘破婆子了也。

　　师云尽谓日下挑孤灯殊不知失钱遭罪。

　　㪯临济上堂云有一人论劫在途中不离家舍有一人离家舍不在途中那个合受人天供养便下座。

　　师云这老汉威容严肃衲子到者无不失其㪯措大家寝默俯仰过日不见道众人之唯唯不如一士之谔谔若是人天供养要择取一人。

　　拈古竟

　　颂古

　　净居于䆫牖中义手。

玉渊鉴月不期秋夜静方知波浪别从此相逢路似迷崔嵬檀特硬如铁

　　尔时迦叶告诸比丘佛已茶毗金刚舍利非我䓁事我䓁宜当结集正法无令断绝。

列三析半信何通回首白云眼力空鸡足峰前未归去多罗叶上动悲风

　　行思禅师问希迁云汝什么处来云曹溪来思乃㪯拂子云曹溪还有这个么云非但曹溪西天亦无思云子莫曾到西天否云若到即有也思云未在更道云和尚也湏道取一半莫全靠㪯人思云不辞向汝道恐已后无人羕当。

明暗双双绝对扬愁人未说断愁肠金毛狮子解踞地冤苦苍天又一场

　　僧问大随劫火洞然大千俱坏未审这个坏不坏随云坏僧云与么则随佗去也随云随佗去。

劫火随佗唤不回远离西蜀去还来大千揔䓁者僧眼古佛光中笑口开

　　百丈怀海一日谓众云佛法不是小事老僧昔被马大师一喝直淂三日耳聋眼暗黄檗闻㪯吐舌丈云子已后莫羕嗣马祖檗云不然今日因师㪯淂见马祖大机大用然且不识马祖若嗣马祖䘮我儿孙丈云如是如是。

一喝耳聋天地黑当机吐舌生荆𣗥羕虚接响意难论两两三三好动着

　　保福长庆游山次福以手指云只这里便是妙峰顶庆云是即是可惜许雪窦着语云今日共这汉游山图什么复云百千年后不道无只是少后㪯似镜清清云若不是孙公便见髑髅遍野。

妙峰孤顶难人到只看白云飞又归松桧苍〃历几岁莫教岩畔鸟声稀

　　僧问巴陵如何是提婆宗巴陵云银碗里盛雪。

提婆宗难分节谁道银碗里盛雪大地山河一䓁风人间天上萧洒绝

　　盘山垂语云三界无法何处求心。

千峰雨霁露光冷月落松根萝屋前拟写䓁闲此时意一溪云锁水潺〃

　　岩头问僧什么处来僧云西京来头云黄巢过后还收淂剑么僧云收淂头引颈近前云㘞僧云师头落也头呵呵大笑僧后到雪峰峰问什么处来僧云岩头来峰云有何言句僧㪯前话雪峰打三十趁出。

黄巢过后剑难收提去提来伤手忧不是山藤三十下梵天余血五湖流

　　云门垂语云古佛与露柱相交是第几机自代云南山起云北山下雨。

古佛光中第几机南山云外少人知千溪日晚樵歌路归去来兮来去归

　　仰山问三圣汝名什么圣云慧寂山云慧寂是我圣云我名慧然仰山呵呵大笑　师着语云什么处去也。

煦日影中雪霁春梅腮柳面斗芳新诗缘风兴无限意独许苦吟野外人

　　云门垂语云乹坤之内宇宙之间中有一宝秘在形山拈灯笼向佛殿里将三门来灯笼上。

宇宙乹坤同一宝灯笼佛殿形山中青松雪霁岩势晚寒月风清溪畔空

　　禾山垂语云习学谓之闻绝学谓之邻过此二者是为真过僧出问如何是真过山云解打鼓问如何是真谛山云解打鼓问即心即佛即不问如何是非心非佛山云解打鼓问向上人来如何接山云解打鼓。

天上星地下木觌机那肯涉离微明〃历𠀍无别物猛烈身心更不疑

　　仰山问僧近离甚处僧云庐山仰山云曾游五老峰么僧云不曾游仰山云阇梨不曾游山云门云此语皆为慈悲之故有落草之谈。

看〃落草不游山的信何通千里关敲唱当锋见禅悦一圆空里二三三

　　外道问佛不问有言不问无言世尊良久外道赞叹云𠀍尊大慈大悲开我迷云令我淂入外道去后阿难问佛云外道有何所证而言淂入佛云如𠀍良马见鞭影而行。

不问有言异道事铁山当面势崔嵬孤峰云散千溪月鞭影追风直下来

　　鲁祖山宝云禅师因僧问如何是言不言云云汝口在什么处僧云无口云云将什么吃饭僧无对洞山代云佗不饥吃什么饭。

超然一句错流布强弄爪牙未作家箫后路头端的别谁知高处有风波

　　沩山因仰山问如何是西来意沩云大好灯笼仰云莫只这个便是么沩云这个是什么仰云大好灯笼沩云果然不识。

机意交驰何处去阵云千里锁重关大家问着不相识堪笑古风匝地寒

　　江州龙云台禅师因僧问如何是祖师西来意台云老僧昨夜栏里失却牛。

昨夜栏里失却牛不风流处也风流枯禅无限唤淂作祖意西来特地酬

　　南泉一日东西两堂争猫儿南泉见遂提起云道淂即不斩众无对南泉斩却猫儿为两假南泉复㪯前话问赵州州便脱草鞋于头上戴出泉云子若在恰救得猫儿。

两堂争处南泉断王老放时赵老收头上草鞋多少重白云流水共悠〃

　　僧伽难提知众生慢乃曰𠀍尊在日𠀍界平正无有丘陵江河沟洫水悉甘美草木滋茂国土丰盈无八苦行十善自双树示灭八百余[禾/干]𠀍界丘墟树木枯悴人无至信正念轻微不信真如唯爱神力言讫以右手渐展入地至金刚轮际取甘露水以琉璃器持至会所大众见之即时钦慕悔过作礼　师着语云拈淂也未。

日暮云晴空眼界清风况是草离离松根石上与谁说月到中峰犹未归

　　迦耶舍多尊者领徒到一舍舍主鸠摩罗多问云是何徒众尊者云是佛弟子罗多闻佛号心神悚然即时闭户尊者良久自扣其门罗多云此舍无人尊者云答无者谁罗多闻语知是异人遽开关延接。

踏断春风千万峰苍苔青薜锁灵踪落花啼鸟夕阳里云合云开晚寺钟

　　𣑽摩净德云弟子衰老不能事师愿舍次子以令出家。

退己进人无可比百千年后有谁知室罗城畔金水上古佛放光动地时

　　不如蜜多闻偈再启祖云法衣宜可[估-口+(田/寸)]授祖云此衣为难故假以证明汝身无难何假其衣蜜多闻语作礼而退。

月高松顶孤光冷风弄残云秋意宽四海㳙㳙百川落琉璃殿上夜游阑

　　玄沙示众云诸方老宿尽道接物利生忽遇三种病人作么生接患盲者拈槌竖拂它又不见患聋者语言三昧它又不闻患哑者教伊说又说不得且作么生接若接此人不得佛法无灵验僧请益云门门云汝礼拜着僧礼拜起门以拄杖挃僧退后门云汝不是患盲复唤近前来僧近前门云汝不是患聋乃云还会么僧云不会门云汝不是患哑僧于此有省。

盲聋喑哑谁能接退后近前指下明多向珍候沉动处不知三种一毛病

　　翠岩夏末示众云一夏已来与兄弟东说西话看翠岩眉毛在么保福云作贼人心虚长庆云生也云门云关。

偷眼才开先下手眉毛生也月方明云门关子[一/力]重锁直至而今绝夜行

　　𥂁官一日唤侍者云与我将犀牛扇子来侍者云扇子破了也官云扇子既破还我犀牛儿来侍者无对投子云不辞将出恐头角不全雪窦拈云我要不全底头角石霜云若还和尚即无也雪窦拈云犀牛儿犹在资福𦘕一圆相于中书一牛字雪窦拈云适来为什么不将出保福云和尚[禾/干]尊别请人好雪窦拈云可惜劳而无功。

犀牛扇子清风起坐断清风出气难破了当年重用去和烟搭在玉栏干

　　雪峰住庵时有两僧来礼拜峰见来以手托庵门放身出云是什么僧亦云是什么峰低头归庵僧后到岩头头问什么𩂜来僧云岭南来头云曾到雪峰么僧云曾到头云有何言句僧㪯前话头云佗道什么僧云佗无语低头归庵头云噫我当初悔不向佗道末后句若向伊道末后句天下人不柰雪老何僧至夏末再㪯前话请益头云何不早问僧云未敢容易头云雪峰虽与我同条生不与我同条死要识末后句只这是。

同条生处不同死拈却明头收暗头[彳*(前-刖+(之-、))]此放身归庵去至今帘外鬼神愁

　　沩山五峰云岩同侍立百丈百丈问沩山并却咽喉唇吻作么生道沩山云却请和尚道丈云我不辞向汝道恐已后䘮我儿孙复问五峰峰云和尚也湏并却丈云无人处斫额望汝又问云岩岩云和尚有也未丈云䘮我儿孙。

东街柳色和烟翠西巷桃花相映红几度春风晚钟里游人着意到寥空

　　南泉参百丈涅槃和尚丈问从上诸圣还有不为人说底法么泉云有丈云作么生是不为人说底法泉云不是心不是佛不是物丈云说了也泉云某甲只与么和尚作么生丈云我又不是大善知识争知有说不说泉云某甲不会丈云我太煞为你说了也。

从上为人事不容老胡知寒云抱幽石霜月照清池

　　大随问僧什么处去僧云礼普贤去随㪯拂子云文殊普贤揔在这里僧作圆相抛向背后乃展两手随云侍者取一帖茶与这僧。

远闻近见一宾主半暗半明孰与扬若是个中全用去普贤特地逐亡羊

　　三角总印云若论此事眨上眉毛早已蹉过也麻谷便问眨上眉毛即不问如何是此事角云蹉过也谷乃掀禅床角打之谷无语。

地狱天堂阿剌剌机关直下没应把奸生多变却难得双放双收过新罗

　　维摩诘问文殊师利何等是菩萨入不二法门文殊师利云如我意者于一切法无言无说无示无识离诸问答是为入不二法门代维摩打出　于是文殊师利问维摩诘我等各自说已仁者当说何等是菩萨入不二法门维摩默然　代文殊乃喝。

不二法门何再说二千三[一/力]一齐来当[禾/干]妙吉亲用去扶淂病翁使口开

　　僧问赵州初生孩子还具六识也无州云急水上打毬子僧复问投子急水上打毬子意旨如何子云念念不停流。

六识问来难识破赵州老大只么酬可怜同道实头汉道道念念不停流

　　京兆米和尚因有老𪧐问月中断井索时人唤作蛇未审七师见佛唤作什么米云若有佛见即同众生𪧐云千年桃核　师别米和尚蓦口一拳。

断井索子月中为蛇冲气吐毒跳沫驰波生兮佛兮齐难话多劫潜微归灭磨不灭磨紫金光聚照山河

　　云门云古人道人人尽有光明在看时不见暗昏昏作么生是光明代云厨库三门又云好事不如无。

九天云净众星微风兴何余一句诗今夜与君无事去时人唤作那斯祁

三门厨库是光明见不见时难辨别好事元来不如无乌鸡半夜啄生铁

　　马大师不安院主问和尚近日尊位如何大师云日面佛月面佛。

日面佛月面佛三三两两太无端二十年来苦辛客照绝精微见大难

　　僧问云门如何是超佛越祖之谈门云胡饼。

觌面胡饼难下口摩斯吒徒入澜中者回休吐黑云雾寥廓天边无白虹

　　百丈惟政禅师一日谓众云汝为我开田我为汝说大义僧众开田竟请和尚说大义百丈便展开两手。

闪电激怒雷驰眼里耳里个觌机昨夜三山三跳后北辰鬼谷作拟议作拟议七佛祖师曾未知

　　平田普岸禅师因有僧到参平田打一拄杖其僧近前把住拄杖平田云老僧适来造次僧却打平田一拄杖平田云作家作家僧礼拜平田把住云是阇梨造次僧大笑平田云这个师僧今日大败也。

一向一背不易亲互换韬略鼓旗别干将剑未斩甲鍪夏服箭何穿七札鬼哭神悲崖崩石裂还颠蹶师僧今日大败缺

　　大慈山寰中禅师住庵时南泉至问如何是庵中主寰云苍天〃〃泉云苍天且置如何是庵中主寰云会即便会莫忉〃南泉拂袖而出。

庵中主见还难句里藏身太无端偷眼暂时休也未夜深谁共过关山

　　僧问药山平田浅草麈鹿成群如何射淂麈中麈山云看箭僧放身便倒山云侍者拖出这死汉僧便走山云弄泥团汉有什么限雪窦拈云三步虽活五步湏死。

麈中麈走淂三步五步未堪趁虎儿趁虎儿猎人徒莫觅坤维

　　慧忠国师与紫璘供奉论议既升座供奉云请师立义某甲破忠云立义竟供奉云是什么义忠云果然不见非公境界便下座。

祖风迥振机轮转学海澜忙自没头大鹏一㪯九[一/力]里篱边燕雀空啾〃

　　僧问洞山如何是佛山云麻三斤。

木落岩岗锋骨泠月斜禅石晓难开寒云伴来闲不彻飞瀑从佗起忽雷

　　六祖云不思善不思𢙣正当恁么时还明上座本来面目来。

五步款行三步疾莫教正眼顶门开悠〃不见𢈔岭路脚后脚前归去来

　　霍山和尚闻秘魔岩和尚凡有僧到礼拜以木叉〃着霍山一日遂往访之才见不礼拜直入秘魔怀里秘魔拊霍山背三下霍山起拍手云此老一千里地赚我来便回。

当机提觌面疾取次用来若为宗个个一千应走却草鞋跟断起清风

　　梁武帝问达磨大师如何是圣谛第一义磨云廓然无圣帝云对朕者谁磨云不识。

廓然不识有几人古路横行锁岭烟从此少林深雪里断臂刀下别疏亲

　　风穴垂语云若立一尘家国兴盛野老颦蹙若不立一尘家国䘮亡野老讴歌雪窦拈柱杖云还有同生同死底衲僧么。

颦蹙讴歌在一尘同生同死凭何人红霞碧霭笼高低芳草野花一样春

　　南岳怀让遣一僧到马祖处去云但问作么生伊道底言语记将来僧去一如怀让旨回谓怀让云马祖云自从胡乱后三十年不曾阙𥂁酱让然之。

朝三千暮八百个个放过一着生铁如和土壤大冶可解拈却

　　颂古竟

　　特赐兴禅大灯国师参详语要一

　　雪窦语录中事

　　雪窦开堂日于法座前顾谓大众。

　　(劝君尽此一杯酒西出阳关无故人)。

　　云若论本分相见不必高升宝座。

　　(但惟但惟)。

　　乃以手𢫾一划。

　　(不犯之令)。

　　云诸人随山僧手看无量诸佛国土一时现前各各子细观瞻。

　　(瞎)。

　　其或涯际未知不免拖泥带水。

　　(阿谁)。

　　即便升座。

　　(突出难辨)。

　　僧正宣䟽了维那白槌云法筵龙象众当观第一义时有僧出来。

　　(时节难逢)。

　　窦乃约住云如来正法眼藏委在今日放行则瓦砾生光把定则真金失色。

　　(一向一背)。

　　权柄在手杀活临时。

　　(衲僧家自须知时　命如悬丝)。

　　其有作者相共证据。

　　(只有人在)。

　　僧乃问远离翠峰祖席已届雪窦道场未审是一是二。

　　(塞断尽大地人耳根)。

　　窦云马无千里谩追风。

　　(风行草偃)。

　　僧云与么则云散家家月也。

　　(雪窦岂争你底)。

　　问德山临际棒喝已彰和尚如何接人窦云放过一着。

　　(佛祖吞气)。

　　僧拟议师便喝。

　　(邪法难扶)。

　　僧云未审祇与么别有在窦云射虎不真徒劳没羽。

　　(前箭犹轻后箭深)。

　　问布发掩泥因底事全身半偈为谁施。

　　(盖是天下衲僧大难事)。

　　窦云天上天下唯我独尊。

　　(此老也是只解恁么去也)。

　　僧云若然者立雪岂能传妙𣅀三拜伸后始为亲。

　　(可惜许)。

　　窦云莫乱统。

　　(老婆心切)。

　　问梵王请佛盖为群生学士请师当为何事窦云相识满天下。

　　(上是天下是地那里得个消息来)。

　　进云与么则大众沾恩也窦云你分上作么生。

　　(一赛两彩)。

　　进云学士证明。

　　(若不是此明眼宗师)。

　　窦云未在。

　　(人情若好吃水也肥)。

　　有俗士问十方同聚会个个学无为此是选佛处心空及第皈如何及第去窦云徒遭点额。

　　(劈腹剜心)。

　　进云如此则辜负平生也。

　　(俗气俗气)。

　　窦云教休不肯休。

　　(象席打令)。

　　问一焚龙[門@(亞*斤)]万象咸臻未审是何境界窦云金殿草漫漫。

　　(古皇堂堂)。

　　进云向上更有事也无窦云白云千里万里。

　　(重叠关山路)。

　　问吹大法螺击大法鼓朝宰临筵如何即是窦云清风来未休。

　　(天平地平)。

　　进云与么则得遇于师也窦云一言已出驷马难追。

　　(隐而弥露)。

　　僧礼拜窦云放过一着。

　　(首正尾正)。

　　窦又普观大众一回乃云人天普集合发明个什么事焉可𢆰分宾主驰骋问答便当宗乘去。

　　(铁壁铁壁)。

　　广大门风威德自在辉腾今古把定乾坤。

　　(云飞电轰)。

　　千圣只言自知牙齿。

　　(咬磕也未)。

　　五乘莫能建立。

　　(是什么)。

　　所以声前悟𣅀犹迷顾鉴之端言下知宗尚昧情识之表。

　　(因甚和尚到与么地)。

　　诸人要知真实相。

　　(蓦口便打)。

　　为但以上无攀仰下绝己躬。

　　(无孔铁锤)。

　　自然常光见前。

　　(清风明月)。

　　个个壁立千仞。

　　(顶上无骨颔下有须)。

　　还辨明得也无。

　　(有什么饆饠䭔子快下将来)。

　　未辨辨取未明明取。

　　(道什么)。

　　既辨明得能截生死流同踞祖佛位。

　　(尽大地那里只恁么会)。

　　妙圆超悟正在此时。

　　(天高地低)。

　　堪报不报之恩以助无为之化。

　　(拈了也)。

　　窦在翠峰受䟽日洞庭檀越与明州专使相争纭纭不已。

　　(云飞雾起)。

　　窦乃升座普告大众不须作闹事在。

　　(驴事未去马事到来)。

　　况僧家也无固无必。

　　(谩人不少)。

　　住则孤鹤冷翘松顶去则片云忽过人间。

　　(脚跟未点地)。

　　应非彼此殊源动静乖趣。

　　(南地竹北地木)。

　　今与诸人评议念三二[禾/干]洞庭晦迹羕四远信心恩顾栖众方谐旧辙藏教复乃新皈。

　　(苦哉佛陀耶)。

　　岂可知感顿忘遽致前迈诚为不可而又四明太守星驰介使缁重俄临既已跋涉数州迢递千里。

　　(脚头脚底)。

　　投诚苦逼一至于斯。

　　(面南见北斗)。

　　进退审详不能自决。

　　(举意知有)。

　　敢问大众住翠峰好往雪窦。

　　(好意在深潭)。

　　于时众僧高声云往雪窦好。

　　(莫孤𧴥人)。

　　窦乃顾谓洞庭诸檀越云不用为讶宜各知时且佛法委自王臣兼住持亦以缘断在彼在此本无间然希披䟽文以塞来命便下座。

　　(一二三四五六)。

　　窦至晚小参僧问四明侯伯远降公文未涉程途请师速道窦云劄。

　　(清风匝地)。

　　进云鄞江一枝今日独秀窦云不许夜行。

　　(一彩两赛)。

　　窦乃云诸仁者未有长行而不住未有长住而不行。

　　(日出月没)。

　　古之今之各有攸往。

　　(四海九州)。

　　且如兹院僻处一隅若非念报佛恩无以四来居此。

　　(衲僧分上事)。

　　恐山僧进发之后法席空虚今命素公开士接续住持幸冀众慈同心劝请。

　　(非但)。

　　窦辞翠峰上堂僧问羕学士有言辍翠峰之祖席登雪窦之道场如何是不动尊窦云下坡不走快便难逢。

　　(知时知节)。

　　进云与么则动若行云止犹谷神窦云你须紧悄草鞋。

　　(好得便宜)。

　　窦乃云山僧斯者抑徇彼请难可稽留束装告行但多攀感。

　　(至今人不禁)。

　　况住持久烦勤旧备认岁寒。

　　(有什么闲事)。

　　希各务道专孜以副诚祝。

　　(面无惭色)。

　　其有参随诸高士动逾千里俯近百僧。

　　(饭袋子)。

　　忽斋粥疏遗船车隘窄。

　　(在什么处)。

　　冀相回互禅悦自贻则佛国遍游亦不为远。

　　(脚头脚底)。

　　何以诸禅德去来不以象故无器而不形动静不以心故无感而不应。

　　(半夜放乌鸡)。

　　然则心生于有心象出于有象。

　　(什么时休)。

　　象非我出故金石流而不燋形非我生故日用而不动。

　　(逼塞虚空)。

　　纭纭自彼于我何为请诸人高挂征帆不胜珍重。

　　(嗄　又云恰是)。

　　雪窦到万寿众请上堂僧问七事随身便请相见。

　　(双瞳自冷)。

　　窦云打退鼓。

　　(箭不虚发)。

　　进云方始交锋已见大败。

　　(临危不变)。

　　窦云嘘。

　　(天下禅和到者里瓦解冰消)。

　　僧拟议。

　　(拟议底也少)。

　　窦便喝者般汉有什么死急。

　　(四海浪平百川潮落)。

　　问翠峰一箭已射雪窦雪窦一箭当射何人。

　　(谁能辨的)。

　　窦云不为鼷鼠发机。

　　(一箭中红心)。

　　进云非但闻名今日亲见。

　　(千个万个一个半个)。

　　窦云添得一场愁。

　　(作家宗师天然有在)。

　　僧礼拜。

　　(最是滴油箭)。

　　窦云若是便休。

　　(踞虎头收虎尾)。

　　乃云万寿门下一一作家盖是强将之兵也。

　　(力㘞希咄咄咄)。

　　然虽如是保福有言击石火闪电光构得构不得未免丧身失命。

　　(千峰㔟向岳边止万𣲖声到海上消)。

　　若教据令而行尽苏台一境人个个三头六臂到翠峰手里也须瓦解冰消。

　　(不施红粉也风流)。

　　如今放过一着分付万寿和尚。

　　(三十[禾/干]后作么生说)。

　　窦到秀州百万道者备茶筵请升堂僧问赴请雪窦先至嘉禾向上宗乘请师㪯唱窦云鸟啼处处皆相似。

　　(释迦弥勒无分)。

　　进云与么则得闻于未闻也窦云不是苦心人不知。

　　(东西南北一䓁家风)。

　　僧拟进语窦便喝。

　　(万里一条铁)。

　　僧礼拜窦云别有问话者出来。

　　(大地绝纤埃)。

　　问如何是教外别传一句窦云三生六十劫。

　　(云合雾起)。

　　进云学人未会窦云碧眼胡僧笑点头。

　　(天下有几人去得)。

　　乃云山僧此者羕鄞江太守之命俾赴雪窦住持再至嘉禾弥增嘉幸。

　　(脚板阔多少)。

　　仍羕百万道者曲赐周勤仰荷之怀无以忘也。

　　(情㪯来看)。

　　兼劳广命硕德抑令㪯唱宗乘。

　　(赖遭昨日听取)。

　　况达士相逢非存目击。

　　(七九六十三)。

　　若云言中有响句里呈机犹曲为中下之流。

　　(东西南北亦与么去)。

　　向本分衲僧远之远矣。

　　(摸着𦛁后)。

　　只如适来僧问教外别传一句对云三生六十劫诸人还知落处也无。

　　(面皮厚三寸)。

　　且鹭池鹫岭海甸庵园三百法会之中甚处有者个消息。

　　(去得来不得)。

　　所以道三𠀍诸佛不能自宣。

　　(从者里知你)。

　　一代时教诠注不及。

　　(阿呵呵)。

　　除非知有莫能知之久立众慈伏惟珍重。

　　(也得也得)。

　　窦到灵隐众请升座僧问远别翠峰丈室将届雪窦道场如何是不动尊。

　　(何不问得不动尊)。

　　窦云看风使帆。

　　(塞却耳根)。

　　进云恁么则观方知彼去去者不至方。

　　(认驴鞍桥作阿耶下颔)。

　　窦云龙头蛇尾。

　　(果然)。

　　问如何是祖师西来意窦云点。

　　(劈不开)。

　　进云犹有者个在。

　　(互𡖖童子)。

　　窦云三十[禾/干]后。

　　(与其进不与退)。

　　进云与么则翠峰今日瓦解冰消。

　　(傍观何多)。

　　窦云有些子。

　　(不误为雪窦)。

　　乃云莫是与上座相争。

　　(两镞蒺䔧)。

　　然则论战也个个力在箭锋相拄。

　　(岂止而已)。

　　又须是个特达汉始得。

　　(令我忆临济)。

　　若意根尚滞直须向前决择。

　　(车不横推)。

　　所以长沙和尚道百尺竿头坐底人虽然得入未为真百尺竿头须进步十方𠀍界是全身。

　　(面前背后皈去来)。

　　僧㪯问南泉百尺竿头如何进步泉云更进一步。

　　(乌飞兔走)。

　　僧复问瓦官官云百尺竿头用进作什么。

　　(一二三四五)。

　　僧不肯。

　　(却是少也)。

　　官便打。

　　(正令方行)。

　　窦云大众古人机变出在一时。

　　(万里一条铁)。

　　其间别有商量亦未言着。

　　(个个恁么知)。

　　且如雪窦今日再入灵隐也似百尺竿头依南泉之言得进一步喜与大众相见则十方𠀍界一时周匝。

　　(步步清风起)。

　　便下座。

　　(佛眼难觑)。

　　窦到越州羕天寺众请升座僧问学人不问西来意藏身北斗意如何。

　　(何必望天衢)。

　　窦云拈头作尾汉。

　　(拶破铁面觜)。

　　进云请师答话。

　　(一口无两舌)。

　　窦云西天令严。

　　(天上人间知几几)。

　　问有问有答宾主历然无问无答时如何窦云古路草漫漫。

　　(把断要津不通凡圣)。

　　进云若不上来焉知与么。

　　(口上着)。

　　窦云利剑不斩死汉。

　　(也是放身舍命处)。

　　乃云作者相见一拶一捺撩起便行若伫思停机卒摸𢱢不着若言问在答处答在问宗个个依草附木。

　　(野火烧不尽)。

　　问不在答处答不在问宗罕见顶上有眼。

　　(春风吹又生)。

　　诸人还荐得也无荐得荐不得并是新雪窦之过且莫钝致羕天和尚。

　　(半是河南半是河北)。

　　越州檀越备茶筵请雪窦升座僧问檀越殷勤伸三请乞师方便指迷津窦云不许夜行投明湏到。

　　(夜行莫蹋白不水便是石)。

　　进云非但学人四众有赖窦云百千[禾/干]后。

　　(千[禾/干]田八百主)。

　　问如何是祖师西来意窦云迢迢十万余。

　　(鸟飞不渡)。

　　僧礼拜窦云拄杖不在。

　　(西天令严)。

　　乃云诸檀信山僧暂以经过邂逅相遇何沐恃隆异待抑俾敷扬。

　　(依样𦘕猫儿)。

　　且如羕天和尚寅暮流慈诸人况足异闻已绝希冀何必更烦雪窦重为发宣。

　　(落人之绻缋)。

　　直饶三𠀍圣人六代开士利生间出故不敢错误诸人[糸*系]毫。

　　(满面惭惶)。

　　然虽与么放过即不可。

　　(此回难究取)。

　　良久云不解作客劳烦主人。

　　(弹指三下)。

　　窦皈寺上堂有僧问如何是雪窦正主窦云何不问雪窦山中人。

　　(头长三尺知是谁相逢无语独足立)。

　　进云与么则把定乾坤去也窦云出门唯恐不先到当路有谁长待来。

　　(九九八十一)。

　　问如何是古佛家风窦云青天白日。

　　(描不就)。

　　进云还许学人领会也无窦云不是剑客请莫相过。

　　(𦘕不成)。

　　问如何是第一句窦云袖里金槌。

　　(错)。

　　僧便喝窦云朝三千暮八百一。

　　(锤两当)。

　　问如何是雪窦境窦云天无四壁。

　　(月白风清)。

　　进云如何是境中人窦云月在中峰。

　　(傍观有分)。

　　进云与么则从苗辨地因语识人窦云是。

　　(水长船高)。

　　僧礼拜窦云酌海持蠡一场困苦。

　　(杀人刀活人剑)。

　　乃云甚生摽格还知也无。

　　(谩诸人即得)。

　　诸禅德祖佛不能宣[估-口+(田/寸)]天地不能覆载二乘闻之胆裂十地到此魂惊。

　　(须弥山)。

　　其或达士切磋颇逢决战一拶一捺略露风规。

　　(昆仑嚼生铁)。

　　句滞则岳立磨空源迷则云横布野。

　　(道什么)。

　　所以先圣道一言才㪯千车同辙该括微尘犹是化门之说。

　　(因风吹火)。

　　你衲僧合作么生觊自知时便下座。

　　(筑着磕着)。

　　上堂僧问羕师有言三更过铁问意旨如何窦云忠言不避截舌。

　　(塞断人口)。

　　僧礼拜窦云临筌方觉取鱼难。

　　(重叠关山路)。

　　问千山万水穿云去拨草瞻风事若何窦云蹋破草鞋。

　　(事从叮咛生)。

　　进云为什么如此窦云人无远虑必有近忧。

　　(恭而无礼)。

　　问如何是向去底人窦云伊兰树下坐。

　　(塞杀舜若多神鼻孔里)。

　　进云却来时如何窦云白日绕须弥。

　　(刺破眼睛)。

　　进云天上天下唯我独尊。

　　(疑着你底)。

　　窦云二头三手汉。

　　(有谁吐舌去)。

　　问羕师有言释迦老子出气不得甚处誵讹。

　　(须是问得始得)。

　　窦云君子千里同风。

　　(须是答得始得)。

　　进云与么则殃及子孙也。

　　(非但你也)。

　　窦云素非鸭类。

　　(何必)。

　　乃云诸禅德直饶文殊辩说认萤火为太阳居士杜词指鱼目同明月。

　　(南山北北山南)。

　　所以雪窦寻常道威音王已前无师自悟是第二句还我第一句来。

　　(咄)。

　　若未能把定要津不免奔驰南北。

　　(谁)。

　　上堂因僧送拄杖上雪窦窦拈起成颂云清峻孤根别有灵。

　　(突出难辨)。

　　势含山水自分明。

　　(无限碧云犹未回)。

　　提来胜得丰城剑。

　　(谁敢近傍)。

　　报尽人间两不平。

　　(也何妨)。

　　复云大凡以平报不平是义烈常准。

　　(斩头觅活)。

　　以不平报不平为格外清规。

　　(三头六臂)。

　　亦犹以智遣惑颇逢下士。

　　(担枷过状)。

　　以智遣智罕遇作家。

　　(好个消息)。

　　要会两不平么。

　　(人无远虑必有近忧)。

　　诸人也没量罪过雪窦也没量罪过。

　　(点)。

　　雪窦过自能检责你者漆桶不打更待几时以拄杖一时趁下。

　　(有意气时添意气不风流处也风流　打云个山鬼窟里活计)。

　　冬至上堂僧问鼓声才罢海众齐臻新节一句请师垂示窦云三日前五日后。

　　(什么处去)。

　　进云与么则闻于未闻窦云索短不构深泉。

　　(几人蹉过去也)。

　　问文殊仗剑其意如何窦云八十老僧闲灌顶。

　　(顶上无骨颔下有须)。

　　进云学人不会窦云四溟无浪月轮孤。

　　(月落不𩀌天水流元皈海)。

　　僧良久窦喝云甚处去也。

　　(逐狗逼墙)。

　　僧礼拜窦云放过一着。

　　(射虎不真徒劳没羽)。

　　乃云相逢不拈出㪯意便知有。

　　(风行草偃)。

　　早是不唧𠺕汉。

　　(雪窦也须解与么说话)。

　　更乱踏步向前实谓苦屈。

　　(把手拽不入)。

　　诸禅德看他先觉未离兜率已降阎浮未出母胎度人已讫。

　　(南山烧炭北山红)。

　　若言周行七步目顾四方天地之间唯我独尊尚有人不放伊过。

　　(报恩有分)。

　　如今巧说异端不肯荷负真可哀愍。

　　(两头三面)。

　　所以道天魔外道是辜恩德汉。

　　(涅槃后有)。

　　声闻二乘是自欺诳人。

　　(三生六十劫)。

　　你见如此不平之事便合愤悱驱将去喝将去随例道我不知不会。

　　(也不𢙣)。

　　者般底苦海里有什么出头时。

　　(也是快活时节)。

　　上堂云形兴未质名起未名。

　　(月白风清)。

　　形名既兆游气乱清。

　　(风清月白)。

　　窦拈起拄杖云大众拄杖子是形名双㪯还有过也无有即水里月。

　　(鱼行水浊)。

　　无即形名兆。

　　(鸟飞毛落)。

　　若也究得实谓恩大难酬。

　　(果然)。

　　上堂云未出母胎见成公案。

　　(松直𣗥曲)。

　　周行七步过犯弥天。

　　(万里一条铁)。

　　更入鹿野苑中枝蔓上复生枝蔓。

　　(清风来未休)。

　　乃拈起拄杖云吽吽便下座。

　　(打云是什么)。

　　上堂僧问如何是佛法大意窦云祥云五色。

　　(天盖不得地载不得)。

　　进云学人不会窦云头上漫漫。

　　(虚空容不得日月照不得)。

　　问如何是触目菩提窦云风动尘起鸟飞落毛。

　　(银山铁壁　付与甚人)。

　　进云乞师再垂方便窦云洎被打破蔡州。

　　(临危推人　打着也未)。

　　问如何是教外别传一句窦云好问。

　　(劄)。

　　进云还许学人领会也无窦云有头无尾汉。

　　(斩钉截铁　普州人送贼)。

　　乃云诸仁者夫宗师唱道譬若沧溟上客独泛兰舟月渚烟波随情放旷。

　　(无孔铁锤)。

　　欲抛香饵须待长鲸。

　　(若是长鲸岂贪香饵　道道)。

　　纵有纤鳞应无希冀。

　　(三十棒教谁吃　一句合头语万劫系驴橛)。

　　上堂云一径直。

　　(错)。

　　二周遮。

　　(得)。

　　衲子辨得。

　　(俱)。

　　眼里生花。

　　(千)。

　　便下座。

　　(灵龟曳尾)。

　　上堂僧问达磨西来单传心印诸方为什么各说异端窦云谁。

　　(一笔勾下)。

　　进云争柰即今何窦云西天令严。

　　(杀人不眨眼)。

　　进云与么则入水见长人。

　　(大众见者僧)。

　　窦云韩信临朝底。

　　(逢人且说三分话未可全抛一片心)。

　　问三通鼓罢群贤集请师抛下御前题。

　　(且道个僧问得问不得)。

　　窦云长因送人处忆得别家时。

　　(此𦒳道答得三十棒若不答得也三十棒且作么生定当得)。

　　进云与么则退身三步窦云依旧渔翁把钓竿。

　　(徐行蹋断流水声纵观写出飞禽迹)。

　　问不除妄想不求真底是什么人窦云一宿觉。

　　(诸人须辜负永嘉禅师)。

　　进云与么则天上天下唯我独尊。

　　(什么处去也)。

　　窦云一拨便转。

　　(也不可容易)。

　　乃云大凡出众切磋也须是本分禅客。

　　(一切难致得)。

　　若未具啐啄同时眼卒摸𢱢不着。

　　(衲僧家到此也须用得始得)。

　　上堂众方集定窦云不用低头思量难得便下座。

　　(拈云花须连夜开莫待晓风吹)。

　　上堂云直钩钓鲲鲸曲钩钓龟鳖。

　　(收将来)。

　　曲钩若在鲲鲸理应未可直钩若在龟鳖情亦不甘。

　　(直饶化鹏去不干我事直饶戴蓬莱不干你事毕竟如何乃打)。

　　如今抛钩也𧴥命者上钩来。

　　(莫辜𧴥三权好)。

　　良久。

　　(𠋣天长剑逼人寒)。

　　云劳而无功便下座。

　　(知时知节)。

　　上堂众集定窦起立云雪窦得与么长诸人得与么短若人道得齐肩句许伊把定乾坤便下座。

　　(依稀似曲絻堪听又被风吹别调中)。

　　上堂云久雨不晴衲僧向甚处晒㫰皮草便下座。

　　(眼里耳里)。

　　上堂云布袋里盛锥子不出头是好手。

　　(明眼汉也须犯手)。

　　复云大众雪窦锥头出也莫有傍不肯底禅客出来。

　　(山僧退身三步)。

　　良久云诸人既乃缩头且听诸方捡责。

　　(天下有多少负笈去)。

　　举古

　　㪯僧问赵州道人相见时如何。

　　(后面不容)。

　　州云呈漆器。

　　(似受屈相似)。

　　窦云诸禅德还有识赵州底么出来相共商量。

　　(点则不到)。

　　若未能辨明大好从头㪯与你点破。

　　(当[禾/干]大有僧不肯又作么生)。

　　四九三十六。

　　(二无两般)。

　　收。

　　(果然)。

　　㪯林际示众云有一无位真人常在汝等面门出入。

　　(用出入作么)。

　　初心未证据者看看。

　　(用看作么)。

　　时有僧问如何是无位真人际下禅床擒住。

　　(劈腹剜心者)。

　　僧拟议。

　　(不可辜𧴥也)。

　　际托开云无位真人是什么干屎橛。

　　(臭气臭气虽然如是宇宙空来更有谁)。

　　雪峰闻云林际大似个白拈贼。

　　(可惜许)。

　　窦云夫善窃者神鬼莫知既被雪峰觑破林际不是好手。

　　(因风放火)。

　　复召大众雪窦今日换你诸人眼睛了也你若不信各皈寮舍自摸𢱢看。

　　(关锁重重卒难开)。

　　㪯僧侍立保福次福云你得与么粗心。

　　(开)。

　　僧云甚处粗心。

　　(也不𢙣)。

　　福拈一块土与僧你抛向门外着。

　　(可惜许　直如弦曲如钓)。

　　僧抛了却来云甚处是其甲粗心。

　　(不少)。

　　福云我见你筑着磕着所以道你粗心。

　　(北斗黑)。

　　窦云然则者僧被保福热瞒争柰真不掩伪曲不藏直。

　　(打云时人窠窟)。

　　雪窦将今视古于理不甘。

　　(能几个与么来)。

　　是你者一队汉忽僧堂里来寮舍内出筑着磕着亦乃不知。

　　(最是粗心)。

　　近来粗心转盛我若放过便见诸方检责。

　　(如麻似粟)。

　　窦蓦拈拄杖下座。

　　(保福来也)。

　　大众一时走散。

　　(粗心粗心)。

　　㪯雪峰敲观和尚门。

　　(响在后面)。

　　观云谁。

　　(二事一时)。

　　峰云凤凰儿。

　　(展冲天之翘)。

　　观云作什么。

　　(出头天外看)。

　　峰云鹐老观。

　　(要知滋味)。

　　观便开门。

　　(铁槌击不开)。

　　雪峰方入。

　　(移身不移步)。

　　观把住云道道。

　　(接罗六合)。

　　峰拟议。

　　(何不劈面打)。

　　被观推出。

　　(放过一着)。

　　峰住后示众云我当时若入得老观门你者一队噇酒糟汉向甚处摸𢱢。

　　(也要拔本)。

　　有老宿云雪峰徒有此语当时入不得如今也入不得。

　　(矮子看戏)。

　　窦云者辜恩𧴥德汉有什么交涉。

　　(此破口汉)。

　　当时入不得岂是教你入今既摸𢱢不着累他雪峰。

　　(俗人沽酒三㚈)。

　　俱在老观门下。

　　(后代儿孙也须蹋破草鞋)。

　　㪯林际侍立德山山云今日困。

　　(不同少少)。

　　际云者老汉𥧌语作什么。

　　(只似平生着衣)。

　　山便打。

　　(尽十方世界何人不得知个痛痒)。

　　际掀倒绳床。

　　(尽大地坐者立者俱丧身失命)。

　　山便休。

　　([恭-共+夾]隐处黑)。

　　窦云二员作者具啐啄同时眼有啐啄同时用。

　　(千[禾/干]田八百主)。

　　雪窦拟向猛虎口中夺鹿饥鹰爪下分兔。

　　(千双万只)。

　　敢谓林际德山二俱瞎汉有人辨得天下横行。

　　(未免以虾为目)。

　　㪯乾峰和尚云㪯一不得㪯二放过一着落在第二。

　　(黄连未是苦)。

　　云门出众云昨日有人从天台来却往南岳去。

　　(甘草未是甘)。

　　峰下座云大众来曰不要普请。

　　(万派声到海上消)。

　　窦云看他作者吐露个消息宛尔不同。

　　(更有谁知)。

　　若是瞌睡汉递相钝致。

　　(粘手粘脚有什么了期)。

　　乃拈起拄杖云放过一着便下座。

　　(自尿择湿处)。

　　㪯玄沙云吾有正法眼藏付嘱摩诃大迦叶犹如话月曹溪竖拂犹如指月。

　　(月明照见夜行人)。

　　鼓山云月𠰚玄沙云者阿师就我觅月。

　　(官马相蹋)。

　　鼓山不肯却皈众云道我就他觅月。

　　(知言哉)。

　　窦云玄沙鼓山如排百万军大阵秪抛瓦子相击。

　　(忽然去得底亦作么生)。

　　或有衲僧辨得当知正法眼藏付嘱有在。

　　(若是衲僧须知雪窦有在)。

　　㪯长庆云净洁打叠了也却近前就我觅。

　　(还知惭愧么)。

　　我劈脊与你一棒。

　　(不受佛祖之谩底在什么处)。

　　有一棒到你你须生惭愧无一棒到你你又向什么处会。

　　(阿谁是长庆门下客)。

　　窦云雪窦即不然净洁打叠了也直须近前。

　　(守株待兔)。

　　我劈脊与你一棒。

　　(且道是赏是罚)。

　　有一棒到你你即受屈。

　　(朝打三千暮打八百)。

　　无一棒到你与你平出但与么会。

　　(雪窦也须会取一半)。

　　勘辨

　　一日侍者报有三人新到从瑞岩来。

　　(好心好心)。

　　窦云教伊大展坐具礼拜着。

　　(不得好报)。

　　其僧方入门窦蓦拈起拄杖。

　　(哑子吃苦菰)。

　　僧云某甲特来礼拜和尚。

　　(阿你去也来)。

　　窦云吽吽那个是参头。

　　(有人孤𧴥雪窦是好手)。

　　一僧近前问讯。

　　(似个甚么)。

　　窦云你为什么失却本道公验。

　　(若似个老汉不如似旃陀罗)。

　　僧云深领和尚慈悲。

　　(领倒者老汉)。

　　窦云过者边立。

　　(赖有一着在)。

　　复问第二人求朋须胜己似我不如无窦以拄杖指参头云你为什么随者漆桶。

　　(相逢尽道休官去)。

　　僧云某甲新戒。

　　(大小大雪窦被者僧勘破)。

　　窦亦约云过者边立。

　　(此恩难酬)。

　　又问第三人适来两个败阙了也你堪作个什么。

　　(好个老汉向人恁么道)。

　　僧拟议。

　　(也未知你手臂在)。

　　窦便喝云过者边。

　　(北斗南星位不殊)。

　　乃云据令一时埋却且念远来参堂去。

　　(见者闻者权者实者且向个葛藤里去)。

　　问新到寻师访道玩水游山。

　　(古来榜檨)。

　　僧云谢和尚顾问。

　　(诸方榜檨)。

　　窦便喝鼻孔里祗对我。

　　(争敢靠倒)。

　　僧无对。

　　(争敢钝致)。

　　窦云苦杀人。

　　(非但)。

　　来来曾到雪窦么。

　　(杀人须见血)。

　　僧云不曾到。

　　(几人唤作半前)。

　　窦打一棒云他后不得讳却。

　　(千圣齐立家风)。

　　一日二人新到窦云座主衲僧。

　　(黄连未是苦)。

　　僧云请和尚鉴。

　　(相识满天下)。

　　窦云一不成二不是。

　　(三段不同)。

　　僧云不劳如此。

　　(游山玩水底也少)。

　　窦云我且放过朝到西天暮皈东土作么生。

　　(它时有人也傍观)。

　　僧无对。

　　(而今有人喝将去)。

　　窦云杜衲僧参堂去。

　　(将谓雪窦法令严)。

　　问新到近离甚处。

　　(只宜拄杖子)。

　　僧云和尚道什么。

　　(几人点头去)。

　　窦云我问你近离甚处。

　　(还我三头六臂来)。

　　僧退身立。

　　(顶门上脚跟下去得来不得)。

　　窦云克由叵耐不言来处将拄杖来。

　　(不知谁是个中人)。

　　僧云某甲近离奉川。

　　(者僧实是近𩀌奉川)。

　　窦云打野榸汉何不早与么道。

　　(一笔勾下)。

　　复问第二人你也一处来僧云某甲近离大梅。

　　(可谓赢得一筹)。

　　窦云两假不同好与三十棒且放过。

　　(性命不存)。

　　一日宗首座到方拟人事。

　　(它日有人㪯)。

　　窦约住云既知信之韬略便须拱手皈降。

　　(知我罪我)。

　　宗云今日败阙。

　　(说向愁人愁杀人)。

　　窦云剑甲未施贼身已露。

　　(国有宪章三千条罪)。

　　宗云气急杀人。

　　(倒地者从地起)。

　　窦云败将不斩。

　　(七星光灿烂)。

　　宗云是。

　　(莫作雪窦门下客)。

　　窦云礼拜着。

　　(顺水之浪也难得)。

　　宗云三十[禾/干]后有人㪯在。

　　(是则是争柰孤负时节)。

　　窦云已放你过。

　　(得而不戮能几人)。

　　问聦道者久参事作么生。

　　(莫借目于𩀌朱)。

　　道者云青天白日。

　　(休假耳于伶伦)。

　　窦云乱走作什么。

　　(用尽神通作么者)。

　　便喝。

　　(似则似只恐喝下事未圆)。

　　窦云吃棒。

　　(如电如霆)。

　　者拟㪯手。

　　(迅雷不及掩耳)。

　　窦打一坐具云你看者瞎汉乱与。

　　(剑轮飞处日月沉辉宝杖敌时乾坤失色)。

　　一日五人新到窦云你𢝰不消行脚。

　　(古人云何魔魅教你行脚是同是别)。

　　僧拟议。

　　(冬行春令亦作么生)。

　　窦云一状领过。

　　(据款结案)。

　　有良周上座到。

　　(与么阿师)。

　　窦作瞌睡势。

　　(如何若何到者里瓦解冰消)。

　　僧云新到相看。

　　(如履薄冰)。

　　窦不应。

　　(独非阿你)。

　　僧又云新到相看。

　　(争似比来乎)。

　　窦高声云阿谁。

　　(先人不如后人)。

　　僧云新到。

　　(莫谓新到)。

　　窦云已知参堂去。

　　(观大海者难为水)。

　　僧云某甲是大龙受业。

　　(且问诸人此僧衲衣下事作么生)。

　　窦喝云漆桶谁识你。

　　(谢劳烦者老)。

　　僧便近前人事。

　　(游圣人门难为言)。

　　窦云好好礼拜着。

　　(无反回之势)。

　　相看了窦云还识宗首座么。

　　(总由叵耐)。

　　僧云是师兄。

　　(也好须知时)。

　　窦云你为什么钝致他。

　　(有路可上高人先行)。

　　僧云和尚𠇲得也。

　　(更买草鞋行脚)。

　　窦云踏破草鞋汉不能打得你且坐吃茶。

　　(首正尾正)。

　　问僧近离甚处。

　　(不可不知来处)。

　　僧云天台。

　　(月在石桥更无月)。

　　窦云还见智者么。

　　(不知谁是月边人)。

　　僧云见。

　　(特地一场之愁)。

　　窦云为什么在我脚底。

　　(杀人不眨眼)。

　　僧无语。

　　(在什么处)。

　　窦云脱空妄语。

　　(百千[禾/干]后不道无)。

　　问僧近离甚处。

　　(雪窦也不得知得)。

　　僧云温州。

　　(草鞋和露重)。

　　窦云还识永嘉大师么。

　　(个老认一宿觉一宿觉认个老)。

　　僧云是乡人。

　　(忆得送人时)。

　　窦云与你隔海。

　　(岂止千里万里)。

　　僧云酌然。

　　(你衲僧家到者里作么生酬对)。

　　窦云面赤不如语直。

　　(好个老汉领将去)。

　　僧无对。

　　(诸方多是向者僧看)。

　　窦云嘘。

　　(和尚赖是大人)。

　　窦在大龙为知客李殿院到山茶话次问窦知客是长老乡人。

　　(不妨入境问风)。

　　窦云不敢。

　　(不误为知客)。

　　院云且在者里不得乱走。

　　(官家榜𪮲)。

　　窦云本为行脚。

　　(似飘风洒雪)。

　　院云行脚为甚事。

　　(疑着阿你)。

　　窦云看乱走底。

　　(道即道只道得半边)。

　　院微笑。

　　(知音知后更谁知)。

　　窦在池州景德为首座时太守曾学士入院相访茶果次学士拈个[束/束]枣子抛在地上召窦首座。

　　(万物无如出处好)。

　　窦应喏。

　　(象席打令)。

　　士云古人道不离当处常湛然在那里。

　　(惯御前题)。

　　窦指景德长老云只者老子也不知落处。

　　(在几人舌头上)。

　　士云首座知也不得无过。

　　(个措太且守信底)。

　　窦云明眼人难瞒。

　　(彼此落便宜)。

　　窦到太湖有余巡检请窦并志依上座斋临起检问𤰞官今日命二衲僧斋得何果报。

　　(必须得其报)。

　　窦云图他一粒米失却半年粮。

　　(酌然)。

　　依云临行方觉主人宽。

　　(唱歌须是帝乡人)。

　　窦召舍人舍人抬头。

　　(也须遭人点检)。

　　窦𢫾依云垛根衲子斋他有甚益。

　　(一槌两当)。

　　巡检大笑。

　　(且道是笑得笑不得)。

　　窦便起去。

　　(石火难及电光罔通)。

　　窦赴雪窦经过杭州徐转运问窦雪窦名山多有具眼底衲僧忽相靠来长老作么生支遣他。

　　(最是可爱)。

　　窦高声召客司司近前窦云运使问个什么。

　　(何必劳筋力)。

　　使云推过来。

　　(一场笑具)。

　　窦云推过又争得。

　　(作家眼目)。

　　使无语。

　　(前头何在)。

　　窦云彼此没便宜。

　　(倒岳倾湫也未为奇特)。

　　使又问长老几日渡钱塘江。

　　(浅深人不知)。

　　窦云山僧未敢前去。

　　(后语也作么生)。

　　使云作个什么。

　　(猛兽何肯床下顾)。

　　窦云徐转运把断要津。

　　(果然)。

　　使云今日被长老揉我一上。

　　(因甚只么去)。

　　窦便辞退。

　　(世情偏向有钱家)。

　　窦在南岳福严为藏主李殿院同雅长老入藏院窦出接殿院云藏主那。

　　(答在问处)。

　　窦云不敢。

　　(何必)。

　　院云藏中说着下官么。

　　(付嘱有在)。

　　窦云目前可验。

　　(出来与你相见)。

　　院云验底事作么生。

　　(相别相逢竟何事)。

　　窦云不消一劄。

　　(一声江上起春雷)。

　　院无语。

　　(时节难逢)。

　　窦云且请殿院皈寮吃茶。

　　(自从金革声消后惟听尧民击壤歌)。

　　坐次山岚忽起雅云殿院游山恰阻烟雾。

　　(时不再来焉)。

　　院云灵峰圣迹为什么却有者个。

　　(可问过)。

　　窦云下方无。

　　(穷无不已)。

　　院拟道。

　　(过也)。

　　雅云藏主壮观福严。

　　(一等家风)。

　　窦云和尚且莫开眼。

　　(争之有余)。

　　院云作家作家。

　　(亦是同人会)。

　　窦云殿院尊重。

　　(实知言哉)。

　　时有道士秀才到院又问三教中那教最尊。

　　(洎放过)。

　　窦乃起侧身而立。

　　(佛祖近傍无路)。

　　院云有口何不道。

　　(你是安禄山)。

　　窦云对夫子难言院云休休便起。

　　(可怜可怜)。

　　窦云适来造次。

　　(此语故是过量)。

　　窦在舒州海会时因看胥通判问山中多少众。

　　(俗气也有此事)。

　　窦云一百来僧。

　　(俊鹘趁不及)。

　　胥云既是海会为甚只有百僧。

　　(好拶好拶)。

　　窦云人贫智短。

　　(用得个一着)。

　　胥云更道。

　　(人无远虑必有近忧)。

　　窦云他后有人㪯在。

　　(慎终须如始)。

　　又问山中长老每日说个什么。

　　(三千里外见誵讹)。

　　窦云路逢剑客。

　　(便呈剑)。

　　胥云吽。

　　(雪消山骨露)。

　　窦便辞退。

　　(云出洞中明)。

　　窦在明州看曾学士坐次士问曾与清长老商量赵州勘破婆子话端的有勘破处么。

　　(学士几时学得个虚头禅)。

　　窦云清长老道个什么。

　　(蝇见血)。

　　士云又与么去也。

　　(两赛一彩)。

　　窦云清长老且放过一着。

　　(一彩两赛)。

　　学士还知天下衲僧出者婆子绻䙡不得么。

　　(自领出去)。

　　士云者里别有个道处赵州若不勘破婆子一生受屈。

　　(扶佑天下也未)。

　　窦云勘破了也。

　　(筑着磕着)。

　　窦与僧众入城缘化。

　　(未免傍观之哂)。

　　学士先有公文止绝僧道投刺。

　　(真个金毛狮子)。

　　窦亦同例。

　　(败缺不少)。

　　乃有颂寄士云碧落烟凝雪乍晴。

　　(见成公案得人憎)。

　　住山情绪寄重城。

　　(千里风光)。

　　使君道在未相见。

　　(亦何妨也)。

　　空恋甘棠影里行。

　　(更皈去来)。

　　学士回答云劳劳𠀍务逐浮沉。

　　(一气不分)。

　　一性澄明亘古今。

　　(穿过面门了也)。

　　目击道存无阻隔。

　　(能去得好)。

　　何须见面始知心。

　　(还我个消息来)。

　　复令人请窦相见了。

　　(狸奴白牯且退后退后)。

　　士云道存无阻因甚入来不得。

　　(重言不相容)。

　　窦云他后见别处长老学士不请㪯向伊。

　　(大地黑漫漫)。

　　士云㪯着又何妨。

　　(富不学奢)。

　　窦云山僧罪过。

　　(知过必改能几人)。

　　士云好好。

　　(不得打着)。

　　窦云喏喏。

　　(不对夫子也作么生)。

　　学士解印后窦送到越州住数日。

　　(不惜眉毛)。

　　乃辞。

　　(须抚掌)。

　　士坚留。

　　(缓缓地)。

　　窦云皈山住持不忘学士此日。

　　(区区地作么)。

　　士云衲僧家爱把不定。

　　(屋里事不许㪯)。

　　窦云争得到者里。

　　(穿云透石不辞劳)。

　　士无语。

　　(放过一着)。

　　窦云已沐学士放辞。

　　(好语不出口𢙣语传千里)。

　　士云容出城相送。

　　(相见无事是什么)。

　　窦便退。

　　(诸人莫瞌睡)。

　　士至客亭排果子茶汤了。

　　(舌拄上腭)。

　　窦问学士自此一别甚处再得相见。

　　(途路稍远)。

　　士云长老何以对面忘却。

　　(分明记取)。

　　窦云微僧心亦足矣。

　　(草鞋重多少)。

　　时广慧和尚复问窦自此一别甚处与学士再得相见。

　　(鹤飞千尺雪)。

　　窦云直是千里万里。

　　(龙起一潭水)。

　　于是取别。

　　(八角磨盘空里走)。

　　士云善为道路。

　　(穷则变)。

　　窦云喏喏。

　　(变则通)。

　　后录

　　上堂日日日东上日日日西没。

　　(上峥嵘无天下峥嵘无地)。

　　循环三百六十几个解知窠窟。

　　(却见谩却尽大地人)。

　　放开精精冥冥。

　　(打云野狐精魅)。

　　把定恍恍惚惚。

　　(卖弄不少)。

　　君不见毗耶离城彼上人一室寥寥是何物。

　　(从且至暮)。

　　窦召大众云高着眼。

　　(突出难辨)。

　　便下座。

　　(遇贵则贱)。

　　上堂云黄金为地白银为壁。

　　(是什么境界)。

　　释迦老子不合向者里屙。

　　(谁是释迦者)。

　　窦以拄杖拨一下云看看落尔诸人头上。

　　(九九八十一)。

　　上堂云三千剑客今何在。

　　(收)。

　　独许庄周致太平便下座。

　　(龙头蛇尾)。

　　一日云大众者一片田地分付来多时也。

　　(闲葛藤)。

　　尔诸人四至界畔犹未识在。

　　(莫动着动着三十棒)。

　　若要中心一树子我也不惜。

　　(可惜眉毛)。

　　良久云放憨作么便下座。

　　(舌头曳地)。

　　因雪示众云头上皑皑脚下皑皑。

　　(寒毛卓竖)。

　　金色尊者独上高台。

　　(笑未休)。

　　开眼造罪合眼受灾。

　　(瞎)。

　　如何如何天网恢恢。

　　(头上脚下)。

　　上堂众方集定。

　　(既落第二)。

　　窦云勘破了也。

　　(吽)。

　　便下座。

　　(㘞)。

　　上堂拈起拄杖。

　　(日月易流)。

　　云物中眼眼中物。

　　(一二三四五六)。

　　十方如来同此超出。

　　(更道来看)。

　　还会么。

　　(不堪共语)。

　　瞎汉皈堂。

　　(兔马有角牛羊无角)。

　　上堂云龙泉与刀斧同铁利钝悬殊。

　　(花须连夜开)。

　　驽骀与骥马同途迟速有异。

　　(莫侍春风吹)。

　　酌然酌然。

　　(且缓缓)。

　　一出一入半合半开。

　　(金鍮难分)。

　　平展之流试辨缁素。

　　(也何难辨)。

　　上堂云直得动地雨花何如皈堂向火便下座。

　　(还我话头来)。

　　窦一日晚参于僧堂前立云不打鼓上去不得把却门入来不得速道速道。

　　(当风者谁)。

　　大众眼目定动。

　　(不得相欺)。

　　窦以拄杖一时打趁。

　　(去去来来)。

　　上堂云田地稳密底祖佛不敢近为什么抬脚不起。

　　(要灸猪左膊　重)。

　　又云神通游戏底神鬼不能测为什么下脚不得。

　　(要脚跟红[糸*系]线　轻)。

　　直饶十字纵横朝打三千暮打八百。

　　(要不欠一棒)。

　　上堂㪯云门大师云禅河随浪静山河大地不是浪。

　　(渴驴逐阳焰)。

　　窦拈起拄杖云看看一处起千处百处没觜。

　　(头上漫漫脚下漫漫)。

　　一处息千处百处不识。

　　(半夜放乌鸡)。

　　还会么皈堂。

　　(堆山积岳)。

　　上堂云见一则瞎汝眼。

　　(了又不顾)。

　　知一则翳汝眼。

　　(莫抬眸)。

　　翳生则天上人间瞎却则三头六臂。

　　(与你景从)。

　　或若辨得许尔十字纵横。

　　(背面自全)。

　　上堂云以字不成八字不是。

　　(刺破眼睛)。

　　优昙花正开。

　　(撑天拄地)。

　　嗅着无香气。

　　(穿却鼻孔)。

　　翻笑钓鱼船上客不爱南山爱鳖鼻。

　　(三段不同)。

　　僧问万里无云伸一问青天吃棒意如何窦云军随印转。

　　(打鼓击金)。

　　僧云恁么则在和尚手里。

　　(多少力尽)。

　　窦云利剑不斩死汉。

　　(国无二主)。

　　上堂云春山叠乱青春水漾虚碧。

　　(和气霭然)。

　　寥寥天地间独立望何极便下座。

　　(富而不奢)。

　　却顾谓侍者云适来有人看方丈么。

　　(依稀似曲才堪听)。

　　云有。

　　(傍观作么生)。

　　窦云作贼人心虚。

　　(神鬼难窥)。

　　上堂云大无外小无内。

　　(南地竹北地木)。

　　半合半开成团成块。

　　(也是)。

　　老胡既隔绝衲子多违背。

　　(铁丸无缝罅)。

　　从他千百万古长漫漫填沟塞壑。

　　(半夜吞墨汁)。

　　没人会。

　　(道来看)。

　　以拄杖卓地一下。

　　(雪窦在甚处)。

　　云皈堂。

　　(来也)。

　　一日上堂众方集以拄杖横案膝上云恁么会得瞎却天下人眼。

　　(道什么)。

　　复抛下拄杖云救取一半便下座。

　　(手臂不向外)。

　　上堂云十方无壁落四面亦无门净裸裸赤洒洒没可把。

　　(那里曾恁么来)。

　　灌溪老出头不得且致。

　　(是褒它贬它试定当看)。

　　我骑牛入尔鼻孔里。

　　(古路倒走)。

　　一般汉闻人恁么道若风过树头有什么共语处。

　　(为甚我不得到此)。

　　上堂云一不定二不可上下四维春风包裹。

　　(提不起)。

　　桃花杏花斗开柳条桑条憋破。

　　(与释迦老子雪屈)。

　　可怜昔日灵云刚道迷逢达磨。

　　(少室峰前事)。

　　窦拈起拄杖云。

　　(咄)。

　　灵云鼻孔穿了也。

　　(还识痛痒么)。

　　上堂云垂[糸*系]千尺意在深潭。

　　(莫月穿潭底么)。

　　离钩三寸钓得一个是好手。

　　(定是虾䗫也)。

　　良久云。

　　(勘破了也)。

　　𧴥命者上钩来。

　　(莫辜𧴥㠯望么)。

　　一目小㕘示众云须菩提岩中宴坐。

　　(与个野狐同参)。

　　诸天雨花赞叹。

　　(果然见弄倒个妖怪)。

　　尊者云空中雨花赞叹复是何人。

　　(若是衲僧到者里合作么生)。

　　云我是梵天。

　　(尊者若不采你亦向甚处去)。

　　尊者云汝云何赞叹天云我重尊者善说般若波罗蜜多义。

　　(出丰[禾/干]俭生不孝)。

　　尊者云我于般若未曾说一字汝云何赞叹天云尊者无说我乃无闻无说无闻是真说般若波罗蜜多又复动地雨花。

　　(临崖看虎眼特地一场愁)。

　　窦云避喧求静处世未有其方。

　　(赖有雪窦在)。

　　他在岩中宴坐也被者一队汉涂糊伊。

　　(正当恁么时如何)。

　　更有者老把不住问云空中雨花赞叹复是何人早见败阙了也。

　　(莫曲录木上么)。

　　我重尊者善说般若波罗蜜多𢙣水蓦头泼。

　　(句里明人)。

　　我于般若未曾说一字草里走。

　　(者回须皈去)。

　　尊者无说我乃无闻识甚么好𢙣。

　　(十个有五双㪯得去)。

　　𢝰似者般底何处有今日。

　　(大众也须打退鼓)。

　　窦复召大众。

　　(念久立好)。

　　雪窦幸是无事人尔来者里觅个甚么。

　　(何早不落草)。

　　以拄杖一时趁下。

　　(逢着明眼人合吃三十棒)。

　　上堂㪯僧问赵州至道无难唯嫌拣择是时人窠里否。

　　(你赖是无事人)。

　　州云曾有人问我直得五年分疏不下。

　　(放过一着)。

　　窦云识语不能转死却了也好与二十棒。

　　(大匠用水者)。

　　棒须有分付处尔若辨不出且放此话大行。

　　(攸愿出头)。

　　示众云春力不到处枯树亦生花。

　　(君见么)。

　　九年人不识。

　　(祖师䘮了也)。

　　几度过流沙。

　　(还我话头来)。

　　便下座。

　　(长安虽乐难久居)。

　　有时云马祖升堂百丈卷席。

　　(金不博金水不洗水)。

　　正令不从拗曲为直。

　　(半合半开)。

　　上堂云似地擎山不知山之孤峻如石含玉不知玉之无瑕。

　　(如麻似粟)。

　　昼行三千夜行八百是我寻常用底。

　　(九九八十一)。

　　拈放一边尔诸人向甚处见盘山速道速道。

　　(云飞雾卷)。

　　上堂㪯僧问赵州二龙争珠谁是得者。

　　(爪牙何备)。

　　州云老僧只管看。

　　(不可不争去)。

　　窦云看即不无争即不得。

　　(又逐流莺过短墙)。

　　且道扶者僧扶赵州。

　　(才堪听)。

　　上堂云不是金色头陁有理也无雪处便下座。

　　(倒退三千也未)。

　　一日示众云城东老母与佛同时而生一世共处。

　　(在甚处)。

　　而不欲见佛。

　　(彻头彻尾)。

　　每见佛来即便回避。

　　(有眼也无)。

　　周回上下皆避不及。

　　(一掌云你何不向此回避)。

　　乃以手掩面十指掌中悉皆见佛。

　　(先行不到末后为初)。

　　诸上座他虽是个老婆宛有丈夫之作。

　　(且道是第几机)。

　　既知回避稍难不免吞声饮气。

　　(何必)。

　　如今不欲见佛即许尔切忌以手掩面。

　　(文彩已彰)。

　　何以明眼底觑着将谓雪窦门下教尔学老婆禅。

　　(果然)。

　　㪯黄檗入堂于南泉位中坐。

　　(至今起不得)。

　　泉问长老甚秆中行道。

　　(有舌头也无)。

　　檗云威音王已前。

　　(且放你过)。

　　泉云犹是王老师儿孙下去。

　　(长安虽乐难久居)。

　　檗便起去。

　　(至今来不得)。

　　窦云可惜王老师只见锥头利。

　　(是言也有分)。

　　我当时若作南泉待伊道威音王已前即便于第二位坐令黄檗一生起不得。

　　(也得一路)。

　　虽然如此也须救取南泉。

　　(雪窦因甚到与么地)。

　　㪯药山久不上堂。

　　(正令已行)。

　　知事白云大众久思和尚示诲。

　　(你道药山须到说也无)。

　　山云教槌钟着。

　　(几人人更侧耳)。

　　大众方集。

　　(也是伶俐汉)。

　　山便掩却门。

　　(达磨九[禾/干]觑不破)。

　　知事咨白既许为大众上堂为什么一言不施。

　　(好一拶)。

　　山云经有经师论有论师争怪得老僧。

　　(瓦解冰消)。

　　窦云可惜药山老汉平地上吃扑尽大地人扶不起。

　　(人无远虑必有近忧)。

　　㪯石巩曾为猎人趁一鹿从马大师庵前过。

　　(佛手遮不得)。

　　问云还见我鹿么。

　　(钉觜铁舌)。

　　大师云尔是甚人。

　　(在石巩脚底)。

　　巩云我是猎人。

　　(果然)。

　　马云尔还解射也无。

　　(恩大难酬)。

　　云解射。

　　(可痛可喜)。

　　马云一箭射几个。

　　(中也)。

　　云一箭射一个。

　　(好箭放不得所在)。

　　马云尔不解射。

　　(至今中的者少)。

　　巩云和尚莫解射否。

　　(看他向上人自然有此作)。

　　马云我解射。

　　(李广何在)。

　　巩云和尚一箭射几个。

　　(钝致杀人)。

　　马云我一箭射一群。

　　(败缺不少)。

　　巩云彼此生命何用射他。

　　(筑着磕着)。

　　马云尔既如是何不自射。

　　(此语是射一鹿射一群且定当看)。

　　巩云若教某甲自射直是无下手处。

　　(有么有么)。

　　马云者汉无明烦恼顿歇。

　　(便打)。

　　巩于是以刀断其发在庵给侍。

　　(且道报恩是酬冤)。

　　窦云马大师一箭射一群信彩射得有甚用处不如他石巩一箭射一个却是好手。

　　(看个箭后路)。

　　雪窦今日效古人之作拟放一箭。

　　(红心谁辨)。

　　高声喝云看箭。

　　(镞镞　又云的)。

　　复云中也便下座。

　　(㘞)。

　　㪯同光帝命诸禅师坐次云朕收得中原之宝只是无人酬价。

　　(德兮不孤)。

　　兴化云如何是陛下中原之宝。

　　(国清才子贵)。

　　帝以两手展幞头脚。

　　(大有人着眼去)。

　　化云君王之宝谁敢酬价。

　　(帘前坐得)。

　　窦云至尊所得只可傍观。

　　(也是)。

　　若非兴化作家往往高价酬却。

　　(南番大舶主本此土商人)。

　　一日上堂良久云大施门开无拥塞。

　　(在甚么处)。

　　忽然有个衲子出来雪窦倒退八百。

　　(也无拥塞)。

　　何以临危不悚人便下座。

　　(与么与么)。

　　㪯保寿问胡钉铰云莫便是胡钉铰。

　　(无人思此问)。

　　铰云不敢。

　　(岂敢)。

　　寿云还钉得虚空么。

　　(莫共语)。

　　云请和尚打破将来。

　　(可惜许你不打破)。

　　寿便打。

　　(一捶两当)。

　　铰云莫错打某甲。

　　(至今吃得者少)。

　　寿云向后遇多口阿师与尔点破去在。

　　(龙头蛇尾)。

　　后至赵州㪯前话问云不知某甲过在甚处。

　　(何不打出去)。

　　州云只者一缝尚不柰何。

　　(将谓赵州老)。

　　胡钉铰于此有省。

　　(钝置多少人)。

　　窦云雪窦要打者三个汉第一赵州不合瞎却胡钉铰眼。

　　(着甚来由)。

　　第二保寿不能塞断赵州口。

　　(一家父子)。

　　第三胡钉铰放过保寿。

　　(许见此语)。

　　窦蓦拈起拄杖云更有一个。

　　(大众何不下手)。

　　大众一时走退。

　　(好与么去)。

　　窦击绳床一下便起去。

　　(飘风不终朝)。

　　上堂云善财别后谁相访楼阁门开竟日闲便下座。

　　(作么作么)。

　　㪯肃宗帝问国师百[禾/干]后所须何物。

　　(入个三昧)。

　　国师云与老僧作个无缝塔子。

　　(撑天拄地)。

　　帝曰请师塔样。

　　(多少人眼目定动)。

　　国师良久云会么。

　　(有人仰望不及)。

　　帝云不会。

　　(孰若武帝)。

　　国师迁化后帝诏耽源问此意如何。

　　(果然)。

　　源云湘之南潭之北。

　　(瞎却眼睛)。

　　中有黄金充一国。

　　(明皎皎黑漫漫)。

　　无影树下合同船。

　　(万里一条铁)。

　　琉璃殿上无知识。

　　(饥者饱足)。

　　窦云肃宗不会且致耽源还会么。

　　(雪窦只开得一只眼)。

　　只消个请师塔样尽西天此土诸位祖师遭者一拶不免将南作北。

　　(且道是褒是贬)。

　　有傍不肯底出来我要问尔那个是无缝塔。

　　(大底任它肌骨好不涂红粉也风流)。

　　㪯云门与长庆在雪峰日因举石巩见僧便云看箭三平到遂擘开胸巩云三十[禾/干]一张弓两下箭只射得半个圣人云门问长庆作么生道免得石巩唤作半个圣人。

　　(几乎在背后立)。

　　庆云若不还价争辨真伪。

　　(远问近答)。

　　云门云入水始知有长人。

　　(近问远答)。

　　窦云石巩要先拗折不难。

　　(朝打三千暮打八百)。

　　争柰三平中的了也。

　　(一死更不再活)。

　　然则老宿要活三平且未免张弓架箭。

　　(不为鼷鼠发机)。

　　上堂云一花开天下春。

　　(天下衲僧跳不出)。

　　古佛为什么不着便。

　　(几被用去此人)。

　　尔若透得救取天下老宿。

　　(一不做二不依)。

　　忽若有个衲僧出来云和尚且自救也许伊是金毛师子。

　　(恐是也是)。

　　㪯舍利弗问须菩提梦中说六波罗蜜与觉时同别。

　　(不似帝释天花乱坠)。

　　须菩提云此义幽深吾不能说此会有𢏏勒大士汝往彼问。

　　(却问舍利弗)。

　　窦云当时若不放过随后与一劄谁名𢏏勒谁是𢏏勒者。

　　(不免放出)。

　　便见冰消瓦解。

　　(龙头蛇尾)。

　　㪯傅大士云要知佛去处。

　　(咬着去)。

　　窦云三生六十劫。

　　(错)。

　　末后一句天下衲僧跳不出。

　　(在什么处)。

　　直饶口挂壁上汉别有一窍勘过了打。

　　(和身打不着)。

　　㪯紫湖和尚山门立一牌牌上有字云紫湖有狗上取人头中取人腰下取人脚拟议则丧身失命。

　　(劈腹剜心)。

　　时见新到便喝看狗。

　　(啮枯骨作么)。

　　僧才回首。

　　(苍天苍天)。

　　湖便皈方丈。

　　(皈去甚么处)。

　　窦云众中𢝰道者僧着一口着即着了也争柰者僧在。

　　(磨𤥨它爪牙)。

　　敢问诸人紫湖狗著者便死因甚么者僧犹在。

　　(借路经过)。

　　若无知方眼救得者僧。

　　(钝致煞人)。

　　设使紫湖出世咬煞百千万个有甚益。

　　(顾视左右云谁)。

　　我当时若见先斫下牌然后入院。

　　(直饶与么䘮身失命底)。

　　待者老汉喝云看狗与伊放出个焦尾大虫。

　　(威风匝地寒)。

　　如今诸人要见么日势稍晚皈堂。

　　(谁敢近傍)。

　　上堂云国无定乱之剑四海晏清也。

　　(野老击壤)。

　　不是分外。

　　(道甚么)。

　　还有梯山入贡底么。

　　(不无有始只少有终)。

　　因中山主为窦煎茶。

　　(塞断𠰸喉)。

　　窦问僧尔随例吃茶将何报答。

　　(要普同供养)。

　　僧云因风吹火。

　　(可惜许)。

　　窦不肯自代云难为和尚。

　　(古路㪯动摇)。

　　复云还会么。

　　(力尽神疲)。

　　僧云不会。

　　(报㤙有分)。

　　窦云尔也湏煎一会茶始得。

　　(重叠关山路)。

　　㪯长庆示众云撞着道伴交肩过一生参学事毕。

　　(一进一退)。

　　窦云是即是针不劄风不入有甚么用处。

　　(无孔铁槌重下撅)。

　　上堂云摩竭掩室计校未成毗耶杜辞伎俩俱尽。

　　(可笑一对无孔铁)。

　　还有人点检得者两个老汉出头不得处么。

　　(将常住物作自己用)。

　　直饶觑透更有个汉碍着以拄杖击绳床一下便下座。

　　(相逢尽道休官去林下何曾见一人)。

　　有时云槌击妙喜世界百杂碎底人为甚么处处解持钵。

　　(富而不憍　代云东壁挂葫芦　又云不在)。

　　又云知时频到香积国底人为甚么拄杖头上失却眼。

　　(瞳人舞三台　代云楞严会上　又云两头子)。

　　一日云义出礼[禾/干]俭生不孝于佛法中作么生辨损益便下座。

　　(有损有益　代云何似者里　又云着着)。

　　上堂云一尘一佛国一叶一释迦德山何以卓牌于闹市。

　　(也须吃却始得　代云相似刹竿　又云人面生)。

　　又云入林不动草入水不动波投子因甚么脚下五色索透关底试辨看。

　　(以罪加之　代云一家有事百家忙　又云跳)。

　　示众云十方无壁落四面亦无门古人向甚处见客或若道得接手句许尔天上天下。

　　(芍药花开菩萨面棕榈叶散夜叉头　代作女人拜出去)。

　　上堂云世事悠悠不如山丘卧藤萝下块石枕头。

　　(堕在无事甲里)。

　　者般底有甚用处唤起了打。

　　(便打)。

　　有时云一切不是句瞎却时人眼还有出得底么。

　　(降尊就𤰞　代云如如)。

　　上堂云一切法皆是佛法瞒瞒顸顸非为正观。

　　(三生六十劫)。

　　一切法即非一切法莽莽卤卤还同天鼓。

　　(三十三人)。

　　赏个名安个是立个非向甚处见释迦老子还会么。

　　(须菩提岩中宴坐)。

　　以拄杖卓地一下云各请皈堂。

　　(啮笋兔子)。

　　示众云父子亲其居尊𤰞异其位。

　　(金鍮谁分)。

　　于衲僧分上是放开是捏聚。

　　(分开也好)。

　　或若辨得分半院与尔。

　　(三十棒教谁吃)。

　　一日云宝山到也湏开眼勿使茫茫空手回便下座。

　　(更请㪯一遍)。

　　上堂机轮转处作者犹迷。

　　(在甚么处)。

　　千眼顿开与君相见。

　　(眼睛突出)。

　　窦问新到阇梨甚处人。

　　(问讯不出手)。

　　僧提起坐具。

　　(放过一着落在第二)。

　　窦云虾跳不出斗。

　　(无底笊篱)。

　　僧云㪍跳。

　　(雪窦门下不可)。

　　窦便打。

　　(有权有实)。

　　僧云更㪍跳。

　　(可惜许)。

　　窦又打。

　　(作家作家)。

　　僧便走。

　　(能几个)。

　　窦唤回。

　　(何不随后与三十棒)。

　　僧便礼拜云触忤和尚。

　　(若是诸方又作么生)。

　　窦云我要者话行尔又走作什么。

　　(千个万个脱不得)。

　　僧云已遍天下了也。

　　(果然)。

　　窦复打五下。

　　(正眼豁开)。

　　僧云有诸方在。

　　(且待它时)。

　　窦云尔只管吃棒。

　　(无些子缝𦉑也)。

　　窦唤第二人近前来甚处人云鼎州人。

　　(它日自悔)。

　　窦云败也。

　　(多少人蹉过)。

　　僧云青天白日。

　　(为蛇𦘕足)。

　　窦云两重公案。

　　(诸人且道是权是实)。

　　僧云恰是。

　　(且缓缓)。

　　窦以拄杖指云尔拟㪍跳。

　　(为慈落草)。

　　僧拟议。

　　(却是你分上事)。

　　窦亦打五下。

　　(此棒也须雪窦自吃)。

　　参头云者僧吃棒与某甲不同。

　　(要拔本去)。

　　窦一时唤近前。

　　(临行不妨掉臂)。

　　其僧珍重便走。

　　(亦同百步)。

　　窦随后与一拄杖。

　　(诸方榜样)。

　　上堂云孟常之门剑客何在。

　　(不可待疾突)。

　　良久。

　　(也是非天子剑)。

　　云点即不到便下座。

　　(果然)。

　　上堂云泡幻同无碍。

　　(道什么)。

　　拈起拄杖云泡幻何处得来。

　　(𥻘[乞-乙+、]皴[乞-乙+、])。

　　又击一下云西天四七圣东土二三祖鼻孔眼睛𢝰穿在者里。

　　(傍提不要)。

　　瞌睡汉皈堂。

　　(驴择湿处尿)。

　　上堂云目前无法意在目前。

　　(乌飞兔走)。

　　不是目前法非耳目之所到。

　　(鼓鸣钟响)。

　　窦拈起拄杖云夹山老子甚处去也。

　　(有么有么)。

　　何不出来百草头与大众相见。

　　(瞎)。

　　又卓地一下云在者里。

　　(钝致煞人)。

　　复云咄者野狐精缩头去便下座。

　　(者一队汉有甚么了期)。

　　僧问牛头未见四祖时如何窦云恰漝么。

　　(阿呵呵)。

　　僧云见后如何窦云三生六十劫。

　　(退后退后)。

　　僧礼拜窦长吁一声。

　　(一槌两当)。

　　上堂云一举不载说作么生举。

　　(了)。

　　举得作么生会。

　　(千)。

　　上堂云久雨不晴今日晴。

　　(明煞眼里)。

　　衲僧晒了也未。

　　(不免)。

　　良久自云晒了也。

　　(𠬧)。

　　窦云收。

　　(点)。

　　复拈起拄杖。

　　(着)。

　　大众定动。

　　(无孔铁槌堪作甚么用)。

　　窦云无一个伶利。

　　(打着迦叶门前)。

　　便下座打趁。

　　(清风随步)。

　　示众云譬若二龙争珠有爪牙者不得或有衲僧问既是有爪牙者为作么不得请大众为雪窦下一转语。

　　(七穿八穴　又云分开好　代云俱　又云也知和尚用这用)。

　　上堂僧问羕和尚有言道士倒骑牛意旨如何。

　　(兽心人面)。

　　窦云泥人眼赤。

　　(斩钉截铁)。

　　僧云不会。

　　(果然)。

　　窦云有甚么了期便下座。

　　(石火难及电光罔通)。

　　上堂云天得一以清。

　　(北斗南辰)。

　　地得一以宁。

　　(山高海阔)。

　　衲僧得一无风浪起。

　　(七尺拄杖三尺竹篦)。

　　尔若辨得祸不入慎家之门。

　　(天台东北角)。

　　㪯僧问镜清学人啐请师。

　　(啄磨琢面觜)。

　　清云还得活也无。

　　(堕在绻缋中)。

　　学云若不活遭人怪笑。

　　(又逐流莺过短墙)。

　　清云也是草里汉。

　　(放过一着落在第二)。

　　窦云衲僧有此奇特事。

　　(喝云道什么)。

　　若一人半个互相平展。

　　(𢬘泥带水)。

　　古圣也不虚出来一回。

　　(相牵入火坑)。

　　问羕和尚有言金刚铸铁券意旨如何。

　　(问得好)。

　　窦云三头六臂。

　　(惊怖诸人)。

　　云学人不会。

　　(抓着痒处)。

　　窦云抬上抬下。

　　(手忙脚乱)。

　　窦拈起拄杖。

　　(突出面前)。

　　云人天交接两得相见。

　　(有释迦老子么)。

　　太茫茫何扰扰。

　　(谁)。

　　穿来且放一边。

　　(拈来看)。

　　三十三二十八敲落又在一处。

　　(𠬧)。

　　复云退后退后。

　　(脚头脚尾)。

　　便起去。

　　(诸人与么去)。

　　问羕古有言九九八十一意旨如何。

　　(道着)。

　　窦云金刚合掌。

　　(风吹不入)。

　　进云学人不会。

　　(雪窦无分)。

　　窦云皈依佛法僧。

　　(臭骨自脱)。

　　上堂云应缘而化物方便呼为智。

　　(南来北往)。

　　拈起拄杖唤作什么。

　　(诸人与么去)。

　　尔若道不得也许具一只眼。

　　(只除雪窦一个)。

　　上堂㪯雪峰示众云尽乾坤是个解脱门。

　　(莫辜负诸圣眼)。

　　把手拽不肯入。

　　(柰何尽乾坤)。

　　一僧云和尚怪某甲不得。

　　(道得半边)。

　　一僧云用入作什么。

　　(拈得口了也)。

　　窦云三个中有一人受救在。

　　(以虾为目)。

　　忽若𢝰不辨明平地上有甚数。

　　(两镞蒺梨)。

　　便下座着也。

　　特赐兴禅大灯国师参详语要一
国家图书馆善本佛典第 46 册 No. 8930 特赐兴禅大灯国师参详语要


　　特赐兴禅大灯国师参详语要二

　　雪窦语录中事

　　一日云此大讲堂洞开。

　　(在甚么处)。

　　东方日轮升天则有明曜。

　　(瞎)。

　　中夜黑月云雾晦暝则复昏暗。

　　(时节难逢)。

　　户牖之隙则复见通。

　　(大无大)。

　　墙宇之间则复观壅。

　　(小无小)。

　　分别之处则复见缘。

　　(一二三四五)。

　　顽虚之中遍是空性。

　　(鸟飞鱼沉)。

　　郁㶿之象则纡昏尘。

　　(也何好)。

　　澄霁敛氛又观清净。

　　(咄)。

　　惭愧释迦老子。

　　(报恩有分)。

　　说甚还与不还。

　　(五帝三皇是何物)。

　　文殊堂里万菩萨到处觅不得。

　　(作么作么)。

　　元来揔在者里。

　　(不解自愧)。

　　伶利汉一见便请拗折拄杖。

　　(便与一掌)。

　　上堂㪯镜清问僧近离甚处。

　　(问即问)。

　　云石桥。

　　(是实石桥)。

　　清云本分事作么生。

　　(被者僧勘破)。

　　云某甲近离石桥。

　　(何时解合耴狗口)。

　　清云我不管尔石桥本分事作么生。

　　(柰争之不足)。

　　何云和尚何不领话。

　　(预知个乱走底)。

　　清便打。

　　(尽三千界一齐分碎)。

　　僧云某甲话在。

　　(古坟草青)。

　　清云尔但吃棒我要话行。

　　(将谓镜清)。

　　窦云然则𠋣势欺人柰缘事不孤起。

　　(有权有实)。

　　者僧若能慎初护末棒则须是镜清自吃。

　　(雪窦好与二十棒)。

　　㪯云门大师示众云尔若不相当。

　　(苦屈人也)。

　　且觅个入头处。

　　(教人入荒草里去)。

　　微尘诸佛在尔舌头上三藏圣教在尔脚跟底。

　　(谁)。

　　不如悟去好。

　　(三头六臂)。

　　还有人悟得么出来对众道看。

　　(诸人不可向此动着)。

　　窦拈云然则养子之缘。

　　(只与)。

　　么争柰压良为贱快庆平生其间忽有不甘底出掀倒绳床岂不是大丈夫汉。

　　(也不放过)。

　　然虽如此且问据个甚么。

　　(也是　又云也难容也)。

　　窦蓦拈起拄杖。

　　(走向那里去)。

　　云洎合停囚长智。

　　(相续来也无)。

　　击绳床一下便下座。

　　(更有上座在)。

　　上堂云穷诸玄辨若一毫致于太虚。

　　(银山铁壁)。

　　竭𠀍枢机似一滴投于巨壑。

　　(铁壁银山)。

　　不如歇去好。

　　(铁壁铁壁)。

　　还会么。

　　(辜负碧眼胡僧)。

　　客亭不远。

　　(不审不审)。

　　上堂云青萝夤缘直上寒松之顶。

　　(傍观有谁)。

　　白云淡泞出没太虚之中。

　　(达磨不来东土二祖不行西天)。

　　窦拈起拄杖。

　　(它家自有通霄路)。

　　云国师眼睛在者里。

　　(瞳子舞三台)。

　　瞌睡汉七穿八冗甚处得来。

　　(虾䗫窟里出头来)。

　　一日㪯乾峰示众云举一不得举二。

　　(吾王库内无如此刀)。

　　放过一着落在第二。

　　(几回山下路)。

　　云门大师出众云昨日有人从天台来却往南岳去。

　　(贪程疾矣)。

　　峰云来日不要普请。

　　(大众抛下手里金槌)。

　　窦云诸禅德云门老汉只解一手抬不能一手搦。

　　(德行难齐)。

　　还有共相着力底么试露爪牙看。

　　(相别相逢竟何事一声江上起春雷)。

　　上堂云不得春风花不开花开又被风吹落。

　　(榜样有兮)。

　　尔若明得褒贬句。

　　(莫以常住物作自己用)。

　　未必善因而招𢙣果皈堂。

　　(着了也)。

　　一日云古人道其为也形。

　　(夜半正明)。

　　其寂也冥。

　　(天晓不露)。

　　转变天地自在纵横。

　　(晨朝粥斋时饭)。

　　河沙而用混沌而荣。

　　(喝云且休说梦)。

　　谁闻不喜谁闻不惊。

　　(还有分么)。

　　如何以无价之宝隐在阴入之坑。

　　(粘手粘脚脱不得)。

　　窦以拄杖击一下。

　　(眼里添橛)。

　　云打破了也。

　　(肇公知么也无)。

　　宝在甚处。

　　(几乎打破了也)。

　　有时云不[彳*巳]之令大众必合依行。

　　(今日某甲困)。

　　上堂云万法本闲。

　　(还我话头来)。

　　而人自闹。

　　(好言不出口)。

　　国师走入露柱里去也。

　　(千[禾/干]田八百主)。

　　见么见么。

　　(瞎)。

　　良久。

　　(长安虽乐难久居)。

　　云出头便死皈堂。

　　(释迦弥勒退后三千)。

　　示众云回而更相涉。

　　(七花八裂)。

　　拈起拄杖。

　　(舌头曳地)。

　　云头上是天脚下是地。

　　(吾不如你)。

　　眼前绿水背靠青山。

　　(耳根眼头从何得来)。

　　衲僧道我会也忽若骑驴入尔鼻孔里。

　　(争柰有诸方在)。

　　牵牛入尔眼睛中。

　　(也是泥里洗土块)。

　　又作么生商量。

　　(请与某甲乞命去)。

　　上堂云欲得现前莫存顺逆。

　　(苍天苍天)。

　　者里参见祖师了。

　　(失却目前机)。

　　更买草鞋行脚。

　　(好个伴子)。

　　三千里外也被雪窦穿却鼻孔。

　　(虽然如是三十棒教谁吃)。

　　一日㪯马祖上堂众方集。

　　(瞎汉堪作个甚么)。

　　百丈出卷席。

　　(金不博金水不洗水)。

　　祖便下座。

　　(有甚么马祖)。

　　诸方皆谓奇特漝么举还当么。

　　(今日不得已)。

　　若当譬若水母以虾为目。

　　(吽吽拈将来)。

　　若不当又空赞叹啚个作么。

　　(半合半开)。

　　众中一般汉乱踏向前问古人意旨如何。

　　(宾主落草)。

　　更有老底不识好𢙣对云将谓仙陀客。

　　(打云作么作么)。

　　又云来日更到座前。

　　(不合匆匆扰扰)。

　　苦哉苦哉如此自称宗匠欲开人天眼目驴[禾/干]去。

　　(一坑埋却)。

　　诸上座雪窦当时若见伊出来卷席劈胸与一踏。

　　(同道者少)。

　　令坐者倒者俱起不得。

　　(岂止而已)。

　　且要后人别有生涯去免见互相钝置岂不个个英灵底汉。

　　(苍蝇放卯)。

　　还会也无皈堂。

　　(不济一事)。

　　上堂云虚空为鼓。

　　(闻者即丧)。

　　湏弥为槌。

　　(无手者好打)。

　　打者甚多。

　　(某甲要瞌睡)。

　　听者极少。

　　(但雪窦一个)。

　　且问谁是解打者莫谤𥂁官好。

　　(深领指示)。

　　只如南泉道王老师不打者破鼓咦法眼云王老师不打过两个既不柰何一个更是懡㦬。

　　(人无远虑必有近忧)。

　　上堂云还有闹市里出头底么。

　　(眼界阔多少)。

　　良久。

　　(抓着某甲痒处)。

　　云不如䇿杖皈山去长啸一声烟雾深便下座。

　　(莫作异类见解)。

　　㪯僧问赵州学人乍入丛林乞师指示。

　　(更不可悟去)。

　　州云吃粥了也未。

　　(接得半边)。

　　云吃粥了也。

　　(三生六十劫)。

　　州云洗钵盂去。

　　(水洒不着)。

　　云门大师云且道有指示无指示。

　　(为慈悲之故有落草之谈)。

　　若云有向佗道什么。

　　(争柰转多)。

　　若道无何得悟去。

　　(莫涂糊个僧好)。

　　窦拈云我不似云门为蛇𦘕足。

　　(个一队不知好𢙣汉)。

　　直言向尔道。

　　(果然)。

　　问者如虫蚀木。

　　(朝三千)。

　　答者偶尔成文。

　　(暮八百)。

　　然虽恁么瞎却衲僧眼。

　　(八两半斤)。

　　作么生免得此过。

　　(何必)。

　　诸仁者要会么。

　　(谢劳神力)。

　　还尔赵州吃粥未拈却。

　　(一口啜去)。

　　者僧吃粥了。

　　(堕在钵里)。

　　雪窦与尔拄杖了皈堂。

　　(不作痛痒)。

　　㪯云门大师云尽十方𠀍界乹坤大地天下老和尚。

　　(不消一捏)。

　　以拄杖一划。

　　(费力不少)。

　　云百杂碎。

　　(见么见么)。

　　窦云者老汉是即是。

　　(报恩有分)。

　　要且未有出身之路。

　　(要扶起去)。

　　如今拄杖在雪窦手里。

　　(堪甚么)。

　　复横按。

　　(叱)。

　　云东西南北甚处得来。

　　(犹不是衲僧行履处)。

　　㪯僧问投子如何是十身调御。

　　(在多少台上)。

　　投子下绳床立。

　　(一二三)。

　　又问凡圣相去多少。

　　(莫下个注却)。

　　投子下绳床立。

　　(四五六)。

　　窦云此公案诸人无不委知。

　　(某甲从来不会)。

　　若漝么㪯天下衲僧尽为念话杜家。

　　(㘞)。

　　雪窦莫有长处也无。

　　(若有个汉作么生)。

　　试为大众㪯看。

　　(个个观𠀍音)。

　　凡圣相去多少投子下绳床立。

　　(一回拈出一回新)。

　　如何是十身调御投子下绳床立。

　　(雪窦㪯了也)。

　　且道与前来㪯底同别。

　　(一任诸方道得)。

　　若道一般许上座具一只眼。

　　(眼眸重斤)。

　　若云别有奇特也许上座具一只眼。

　　(临崖看虎眼)。

　　复更开一线道。

　　(苦瓠连根苦)。

　　凡圣相去多少请上座下一转语。

　　(休别道得)。

　　如何是十身调御答一转话。

　　(退倒三千)。

　　非但参见投子亦乃知雪窦长处。

　　(知我罪我)。

　　或若揔道下绳床立。

　　(蓦口便打)。

　　惜耴眉毛。

　　(收)。

　　便下座。

　　(也与三十棒)。

　　㪯洞山聦和尚每见新到便问沩山水牯牛上座作么生会。

　　(遇贱则贵遇贵则贱)。

　　前后皆不相契。

　　(几乎放过)。

　　窦到亦乃垂问。

　　(撞着个无惭愧汉)。

　　窦云后人标榜。

　　(两口一舌)。

　　洞山拟道。

　　(待海变桑田)。

　　窦以坐具拂一下便行。

　　(不免脚下带红丝线)。

　　洞山云且来上座。

　　(令我忆德峤)。

　　窦云未参堂。

　　(虽然如是未出洞山绻缋在　拈云但惟但倠)。

　　㪯云门大师云三乘十二分教。

　　(看着即眼瞎)。

　　达磨西来。

　　(相逢即心死)。

　　放过即不可。

　　(勾贼破家)。

　　若不放过不消一喝。

　　(岂敢)。

　　窦随㪯了便喝。

　　(争柰后语)。

　　复云大众好喝落在甚处。

　　(长处觅短)。

　　若要鼻孔辽天。

　　(且皈去来)。

　　辨取者一喝。

　　(还曾喝得么)。

　　便下座。

　　(败也)。

　　窦因事示众云杜耳目于胎壳。

　　(梦见也未)。

　　掩玄象于霄外。

　　(三千里外)。

　　而责宫商之异。

　　(堪悲堪痛)。

　　辨玄素之殊底是甚么人。

　　(和你脱不得)。

　　还知落处么。

　　(果然果然)。

　　那一个者一个。

　　(自作自受)。

　　兼本三人。

　　(便打)。

　　放过一着。

　　(蹉过者多)。

　　便下座。

　　(咦)。

　　上堂云三十[禾/干]来寻剑客。

　　(剔起眉毛)。

　　有么有么。

　　(好你用去)。

　　几回叶落又抽枝。

　　(不孤负佛祖)。

　　衲僧眼光失却了也。

　　(甚么处去)。

　　自从一见桃花后。

　　(惑乱天下)。

　　填沟塞壑。

　　(更有牵伴)。

　　直至如今更不疑。

　　(打云更知痛痒始得)。

　　败军之将。

　　(𩂜𩂜舍命)。

　　以拄杖卓地一下。

　　(住住有傍人在)。

　　云看。

　　(赖有个语)。

　　便下座。

　　(顶上无骨颔下有须)。

　　㪯皈宗问僧甚处去。

　　(临行叮咛)。

　　云诸方学五味禅去。

　　(尝得个味)。

　　宗云我者里有一味禅为甚不学。

　　(知它去处分明)。

　　僧云如何是一味禅。

　　(不顾丧身失命)。

　　宗便打。

　　(一棒作一棒用也无)。

　　僧云莫打某甲会也。

　　(快便难逢)。

　　宗云尔作么生会。

　　(至此知皈宗)。

　　僧拟开口。

　　(不误吃棒)。

　　宗又打。

　　(此棒皈宗也须吃却)。

　　黄檗闻㪯云马大师出八十四员善知识。

　　(此老只解与么道)。

　　问着个个屙辘辘地。

　　(恐是在人背后)。

　　只有皈宗老较些子。

　　(便打)。

　　窦云以强欺弱有甚么难。

　　(也有吃棒)。

　　我者里有一味禅为甚么不学但向道收。

　　(果然)。

　　待伊拈起。

　　(有三十棒在)。

　　有般无眼汉只管吃。

　　(半开半合)。

　　吽吽。

　　(满口道着)。

　　雪窦门下谁敢。

　　(㘞)。

　　便下座。

　　(了了)。

　　上堂云胡蜂不恋旧时窠。

　　(其它无别)。

　　猛将不在家中死。

　　(剑在甑人手)。

　　若是个汉聊闻㪯着剔起眉毛便行。

　　(若逢着某甲又作么生)。

　　一日六人新到窦问云还有作家禅客么。

　　(者僧未参堂)。

　　参头云和尚道什么。

　　(眼目定动)。

　　窦云点即不到。

　　(不劳再勘)。

　　僧拟议。

　　(好个禅客)。

　　窦便喝。

　　(当断不断却招其乱)。

　　僧无语窦云龙头蛇尾。

　　(重言不可吃)。

　　复问第二个僧指参头云和尚问何不祗对。

　　(走向甚么处去)。

　　窦与一掌僧无语。

　　(机轮转处作者犹迷)。

　　窦复指云第三其僧茫然窦云一状领过。

　　(平出)。

　　上堂僧问如何是时节因缘窦云瞌睡汉。

　　(鸟飞不度)。

　　僧便喝。

　　(三十[禾/干]后也少)。

　　窦云诈惺惺。

　　(可惜许)。

　　复云譬若世界坏时。

　　(寐语也未)。

　　大水竞作。

　　(谁是好看)。

　　其间无量众生或没或未没。

　　(东岸近西岸远)。

　　互相悲号仰望苍苍皆云相救。

　　(有么有么)。

　　当尔之时四禅天人一见高声便喝。

　　(天然有在)。

　　咄哉众生我预曾报你。

　　(依稀似曲才堪听)。

　　令频频上来。

　　(莫孤负一条铁)。

　　你都不听。

　　(与雪窦同参)。

　　如今有甚救处。

　　(便打)。

　　乃拍手一下。

　　(吽)。

　　云皈堂。

　　(将谓众生苦更有苦众生)。

　　上堂云乹坤之内宇宙之间。

　　(铁壁铁壁)。

　　中有一宝。

　　(瞎)。

　　挂在壁上。

　　(出)。

　　入。

　　(面门觉么)。

　　达磨九[禾/干]不敢正眼觑着。

　　(只为满眼也)。

　　如今衲僧要见劈脊打。

　　(照天照地)。

　　上堂僧问如何是佛窦云头髼松耳卓朔。

　　(口广脚短)。

　　僧云不会。

　　(吞却雪窦)。

　　窦云堪笑堪悲。

　　(半合半开)。

　　复云不着便也不柰何。

　　(元来只与么)。

　　尔从江南江北来笠子下为什么拶破洛浦遍参底。

　　(两镞蒺䔧)。

　　上堂云乹坤把定即不无尔作么生是手擎日月底句。

　　(莫开摩瞌眼　代云两两　又云有未参堂人　又云云门大师来也)。

　　又云周游四天下道我知有须弥顶上着得几人。

　　(休行高高山顶　代云唯有和尚一个　又云某甲相唤去　又云俱)。

　　复云㪯步已经诸佛刹是尔草鞋[跍-十+水]破多少。

　　(不可借路经过代云若与么可惜许　又云与老师还草鞋钱　又云一双两双)。

　　上堂云长觜鸟芳树不栖喃喃独语。

　　(无耳底听得)。

　　摩斯吒沧溟不入战战却回。

　　(无眼底见得)。

　　三十年后悟去。

　　(如猿捉影)。

　　提起手云吽吽。

　　(一回抓不得两回抓得)。

　　便下座。

　　(咄)。

　　上堂㪯在众日僧问如何是佛窦云四众围绕。

　　(顶天履地)。

　　如何是涅槃窦云双林树下。

　　(日炙风吹)。

　　复云便是钉觜铁舌汉也卒话会不及皈堂。

　　(三假不同收皈上科)。

　　有时竖起拄杖。

　　(劈不开)。

　　云洪机在掌排巨灵擘太华之峰。

　　(未免勘破个汉)。

　　复横案云明镜当台绝演若逐东西之迳。

　　(且向阶下合掌)。

　　又以拄杖一划。

　　(重言不可吃)。

　　云比拟张麟兔亦不遇便下座。

　　(者边有人立　我不如你)。

　　上堂云不与一法作对便是无诤三昧。

　　(我不要无孔铁槌)。

　　或是个汉闻我㪯着悉能坐断有甚么近处。

　　(顾视左右云阿谁)。

　　虽然如此向后莫辜负人好便下座。

　　(喏喏)。

　　上堂㪯古人道明眼汉没窠臼。

　　(有人恁么会)。

　　我且问尔各从德山林际下来。

　　(如麻似粟)。

　　棒喝向尔不能施。

　　(大好退倒)。

　　语言向尔使不着。

　　(一时快活)。

　　我既如此。

　　(便打)。

　　汝合必然。

　　(相识满天下)。

　　又作么生露得个消息。

　　(左右难侍人)。

　　令雪窦知尔是个风不入底汉去便下座。

　　(且解眠去好)。

　　一日三僧辞窦把住云天无门地无户乱走衲僧拟往何处。

　　(问去处也未)。

　　僧皆无对。

　　(三人证龟作鳖)。

　　窦劈面唾云枉吃我多少粥饭。

　　(为物伤慈)。

　　便推出。

　　(长安虽乐难久居)。

　　示众云摩竭正令譬若披沙拣金。

　　(何时了也)。

　　毗耶杜辞颇类守株待兔。

　　(天堂未就地狱先成)。

　　设使顿开千眼。

　　(笑杀露柱)。

　　未辨机关。

　　(赚杀人)。

　　点着不来。

　　(那里去也)。

　　白云万里。

　　(谁是个中人)。

　　㪯永嘉云六般神用空不空。

　　(一二三四五六)。

　　一颗圆光色非色。

　　(六五四三二一)。

　　云门大师拈起拄杖。

　　(还提得么)。

　　云是色非色。

　　(刺破眼睛)。

　　窦云雪窦即不然。

　　(大好有人)。

　　圆光一颗儱侗真如。

　　(与永嘉同参)。

　　神用六般和泥合水。

　　(三千里外)。

　　塻窑人设斋且致水中拈月致将一问来。

　　(也是不妨皈来)。

　　有时云袖头打领腋下剜襟。

　　(岂止文殊七佛师)。

　　诸方一任翦裁。

　　(因谁置得)。

　　南山起云北山下雨衲子作么生话会。

　　(且道是放是收)。

　　一日上堂大众才集。

　　(切忌别说)。

　　窦云一任诸方贬剥。

　　(有谁闻得)。

　　便下座。

　　(洎乎相见)。

　　㪯僧问乾峰十方薄伽梵一路涅槃门路头在什么处峰云在者里。

　　(着口上)。

　　窦代僧便喝。

　　(虾跳不出斗　有一拶)。

　　复有僧问长庆庆云问取堂中第二座。

　　(将谓杷得住)。

　　窦代僧云错。

　　(都羕它恩力)。

　　复有僧问雪窦窦云堕坑落堑。

　　(多少败缺)。

　　自代云作贼人心虚。

　　(便打)。

　　上堂云粪扫堆上现丈六金身遇贱则贵。

　　(也是)。

　　赤肉团上壁立千仞遇明则暗。

　　(道着)。

　　鼻孔辽天底衲僧试辨雪窦为人眼也。

　　(与么去)。

　　示众云一法不通万缘方透。

　　(用无孔铁槌作什么)。

　　会与不会成群作队。

　　(拈来与我看)。

　　筑着磕着一时拈却。

　　(从且至暮)。

　　管取乾坤独露。

　　(从来羕谁恩力)。

　　便下座。

　　(咦)。

　　上堂云禅河随浪静。

　　(不用澄净)。

　　定水逐波清。

　　(滩下底)。

　　若拄杖子是浪衲僧便七纵八横。

　　(一二三四五六七)。

　　忽乾坤大地是浪便见扶篱摸壁。

　　(东西南北上下四维)。

　　且道放行好把定好。

　　(海母以虾为目)。

　　一日云春雷已发阳鸟未啼俱迷身句即不问尔透出一字作么生道。

　　(三十[禾/干]养得底事代云非)。

　　上堂云巢知风冗知雨伶利衲僧未可相许。

　　(不审)。

　　若问如何苦哉佛陀参。

　　(咦)。

　　㪯马大师云一切语言是提婆宗以者个为主。

　　(铁丸无缝𦉑)。

　　云门大师云好语只是无人问我。

　　(铙钩搭索)。

　　僧便问如何是提婆宗门云西天九十六种尔是㝡下种。

　　(当有跨门阃)。

　　窦云赤幡被者僧夺了也便下座。

　　(话作两橛)。

　　一日云山河无隔碍光明处处透。

　　(南山烧炭北山红)。

　　傅大士骑驴入尔鼻孔里。

　　(一二三四五)。

　　见尔诸人不惺惺却皈双林寺去也便下座。

　　(诸人看末后句)。

　　㪯僧问翠微自到和尚法席每沐上堂不蒙一法示诲意在于何。

　　(要吃棒)。

　　微云嫌个什么。

　　(放过一着)。

　　僧复问洞山山云争怪得老僧。

　　(落在第二)。

　　后有僧问法眼眼云祖师来也。

　　(似则似是未是)。

　　窦云两个老汉被者僧穿却。

　　(有权有实)。

　　唯有法眼与他同参。

　　(错)。

　　若是雪窦门下吃棒了赶出。

　　(犹较些子)。

　　上堂云种种幻化皆生如来圆觉。

　　(释迦老子眼睛突出)。

　　窦云住住三世诸佛是幻六代祖师是幻天下老和尚是幻。

　　(布袋盛锥)。

　　复拈起拄杖。

　　(幻不幻)。

　　云拄杖子是幻那个是圆觉。

　　(还我话头来)。

　　良久以拄杖击绳床一下。

　　(道什么)。

　　云幻出。

　　(幻幻)。

　　大众拟议。

　　(作么作么)。

　　窦云者一队漆桶揔无孔窍以拄杖一时趁下。

　　(能有几人)。

　　㪯夹山问僧甚处来。

　　(问着也无要)。

　　云湖南来。

　　([跍-十+水]破草鞋)。

　　山云曾到石霜么。

　　(岂是欠少)。

　　云要路经过争得不到。

　　([跍-十+水]着烂如泥)。

　　山云羕闻石霜有毬子话是否。

　　(辊草里作么)。

　　云和尚也须急着眼。

　　(半前半后)。

　　山云作么生是毬子。

　　(弄得堪作什么)。

　　云趒不出。

　　(且无缝𦉑)。

　　云作么生是毬杖也。

　　(休靠倒)。

　　云勿手足。

　　(只解拄门不解拄户)。

　　山云老僧未曾与阇梨相识出去。

　　(某甲只管见夹山)。

　　窦云雪窦亲见者僧从石霜来。

　　(半开半合)。

　　夹山因甚么道不相识。

　　(看)。

　　㪯赵州问僧甚处来。

　　(可惜许)。

　　云雪峰来。

　　(与赵州同参)。

　　州云雪峰近日有何言句示徒。

　　(道得看)。

　　僧云雪峰道尽大地是沙门一只眼尔诸人向什么处屙。

　　(后来也恁么)。

　　州云尔若过岭我附个锹子去。

　　(问头不相谩)。

　　窦云者僧既不从雪峰来可惜赵州锹子。

　　(倾尽此时意虽然如是还我话头来)。

　　㪯僧问石霜三千里外远闻石霜有个不顾。

　　(堪笑堪笑)。

　　霜云是。

　　(堪笑)。

　　僧云只如万像历然是顾不顾。

　　(可笑可笑)。

　　霜云我道不惊众。

　　(可笑可笑)。

　　僧云不惊众是不与[一/力]像合如何是不顾。

　　(可悲可悲)。

　　霜云遍界不曾藏。

　　(可痛可痛)。

　　窦拈云谁是不顾者。

　　(勘破了也)。

　　示众云世界与么广阔为甚么向雪窦手里乞命。

　　(众眼难谩　代云皈去来也)。

　　上堂云乾坤侧日月星辰一时黑。

　　(鸟飞不度)。

　　东西不辨南北不分底衲僧向甚处见雪窦。

　　(瞎又云咦　代云堆堆地)。

　　上堂僧问雪覆芦花时如何窦云点。

　　(眼里打橛)。

　　僧云恁么则为祥为瑞。

　　(自伤己命)。

　　窦云两重公案。

　　(相逢不出手)。

　　复成一颂雪覆芦花欲暮天。

　　(迦那提婆来也)。

　　谢家人不在鱼船。

　　(不知何处是乡关)。

　　白牛放却无寻处。

　　(突出难辨)。

　　空把山童赠铁鞭。

　　(望空启告　又云有同道在)。

　　洞庭语录窦云宗乘一唱。

　　(独露大方)。

　　三藏绝诠。

　　(风行草偃)。

　　祖令当行。

　　(缩头去也)。

　　十方坐断。

　　(天不高地不厚)。

　　其有达士。

　　(也在甚么处)。

　　不避死生。

　　(水不借路)。

　　眨上眉毛。

　　(也太险)。

　　出众相见。

　　(打不着)。

　　问人天普集。

　　(如麻似粟)。

　　伫听雷音。

　　(聋却耳根)。

　　学人上来乞师垂示。

　　(被你领取)。

　　窦云十万八千不是远。

　　(近哉乎)。

　　僧云与么则大众沾恩也。

　　(筑着你鼻孔)。

　　窦云后五日看。

　　(放过一着)。

　　问师唱谁家曲宗风嗣阿谁。

　　(自屎不觉臭)。

　　窦云分明记取。

　　(须到如此)。

　　进云与么则昔日智门今朝和尚。

　　(伏惟)。

　　窦云有甚么交涉。

　　(疋上不足疋下有余)。

　　问如何是诸佛本源。

　　(作么作么)。

　　窦云千峰寒色。

　　(眼见如盲口说如哑)。

　　僧云向上更有事也无。

　　(你须问耴)。

　　窦云雨滳岩花。

　　(难凑泊也)。

　　问如何是和尚为人一句窦云量才补职。

　　(佛祖绝境界)。

　　僧云谢师方便。

　　(咦)。

　　窦云自领出去。

　　(恩大难酬)。

　　窦乃云一问一答。

　　(还会么)。

　　揔未有事在。

　　(有么有么)。

　　直饶乾坤大地草木丛林尽为衲僧异口同声各置百千问难也不消长老弹指一下。

　　(金刚铸铁券)。

　　并乃高低普应前后无差。

　　(一二三三二一)。

　　旷祖佛之妙灵廓天人之幽迹。

　　(恁么恁么不恁么不恁么)。

　　如是则何假觉城东际五众咸居古佛庙前此时参毕。

　　(龙头蛇尾)。

　　窦在杭州灵隐授䟽了众请升座时有僧问宝座先登于此日请师一句震雷音。

　　(点铁化为金玉易)。

　　窦云徒劳侧耳。

　　(劝人除却是非难)。

　　僧云恁么则一音普遍于沙界大众无不尽咸闻。

　　(是柱不见拄)。

　　窦云忽有人问尔作么生㪯。

　　(无人见库)。

　　僧云三十[禾/干]后敢为流芳。

　　(不欠礼拜又作么生)。

　　窦云赚了也。

　　(后人标榜)。

　　乃云天下绝胜之觉场灵隐导师之广座。

　　(一步易两步难)。

　　暂借𤰞僧升陟。

　　(还我话头来)。

　　实愧非材。

　　(争之不足)。

　　岂敢于五百员衲子前。

　　(一坑埋却)。

　　提唱佛祖抑扬古今。

　　(何不从此去)。

　　炫耀见知耻他先作。

　　(雪窦面前事)。

　　假饶说得天雨四花地分六震。

　　(诸人安身立命处)。

　　于曹溪路上一点使用不着。

　　(颠言倒语)。

　　何以行脚高士。

　　(㘞)。

　　有把定世界函盖乾坤底眼。

　　(快便难逢)。

　　谁敢错误[糸*系]毫。

　　(在甚么处)。

　　其知有者必共相悉。

　　(假饶与么去得只半途)。

　　窦在灵隐诸院尊宿茶筵日众请升座僧问禅侣尽临于座侧未审师还说也无。

　　(多少人要与么底)。

　　窦云寰中天子塞外将军。

　　(上峥嵘无天)。

　　僧云恁么则一震雷音满大唐也。

　　(还有耳也无)。

　　窦云看取令行。

　　(瓦解冰消去也)。

　　乃云上士相见一言半句如击石出火。

　　(未免傍观之哂)。

　　瞥尔便过应非即言定旨滞句迷源。

　　(有也有也)。

　　从上宗乘合作么生议论。

　　(为物伤慈)。

　　直得三世诸佛不能自宣六代祖师全提不起一大藏教诠注不及。

　　(大家在者里)。

　　所以棒头取证喝下羕当意句交驰并同流浪其有知方作者相共证明。

　　(去去与谁同)。

　　上堂问向上一路千圣不传和尚从何而得。

　　(问杀个老汉)。

　　窦云将谓是衲僧。

　　(莫认影好)。

　　僧云恁么则大众沾恩学人礼谢也。

　　(领杀个老汉)。

　　窦云龙头蛇尾。

　　(也有几个)。

　　问选佛场开还许学人选也无。

　　(未免老婆禅)。

　　窦云切忌点额。

　　(一句两句)。

　　僧云恁么则心空及第皈也。

　　(有人点头)。

　　窦云阶下汉。

　　(道道)。

　　窦乃云如天普盖。

　　(绝毫绝𨤲)。

　　似地普擎。

　　(鸟飞不度)。

　　有如是自在。

　　(重如毫轻如山)。

　　具如是威德。

　　(三𠀍诸佛悉是儿孙)。

　　谁不羕恩。

　　(眼见耳闻)。

　　谁不景慕。

　　(放下一着)。

　　过去诸圣于无量劫勤苦受尽。

　　(只宜拄杖子)。

　　所得秘要法门。

　　(低声低声)。

　　今将普示大众。

　　(苦哉佛陀耶)。

　　不用纤毫心力。

　　(傍观之哂)。

　　各请一时验取。

　　(不用皮袋里)。

　　于此荐得。

　　(毛凡道不辜负你)。

　　便能永出四流高步三界。

　　(也是)。

　　其或不知。

　　(它日难点削)。

　　刚是诸人讳却。

　　(便喝)。

　　窦初到院升座僧问杖锡已居于此日请师一句定乾坤。

　　(时节难逢　岂有今日事)。

　　窦云百杂碎。

　　(一二三四五六七)。

　　进云恁么则海宴河清去也。

　　(争柰口头)。

　　窦云非公境界。

　　(见之不耴思之千里)。

　　问如何是佛法大意。

　　(多少人恁么会)。

　　窦云龙吟雾起虎啸风生。

　　(谁敢近傍)。

　　问如何是祖师西来意。

　　(好几个)。

　　窦云山高海阔。

　　(道将一句)。

　　僧云学人不会。

　　(无人㪯着)。

　　窦云紧帩草鞋。

　　(争头底在甚么处)。

　　乃云未来翠峰。

　　(宊杀天下人)。

　　多人疑着。

　　(有眼有耳)。

　　及乎亲到一境萧然。

　　(也须打破)。

　　非同善才入楼阁之门暂时敛念。

　　(虾䗫窟里出头来)。

　　莫比维摩掌中世界别有清规。

　　(鹅王择乳素非鸭类)。

　　冀诸人饱足观光。

　　(作么生道得作么生㪯)。

　　以资忻慰。

　　(普同供养)。

　　上堂僧问和尚未见智门时如何。

　　(须拾得口吃饭)。

　　窦云你鼻孔在我手里。

　　(错　又云见之不耴)。

　　学云见后如何。

　　(须问过好手)。

　　窦云穿过髑髅。

　　(错　又云什么处去也)。

　　有僧礼拜起云请师答话。

　　(几个目瞳)。

　　窦便棒。

　　(掣电之机)。

　　僧云岂无方便。

　　(攸久难得人)。

　　窦云罪不重科。

　　(放过一着)。

　　复有一僧出来礼拜起云请师不答话。

　　(脚下岂点地)。

　　窦云两重公案。

　　(人从陈州来不得许州信)。

　　僧云谢师答话。

　　(不顾丧身)。

　　窦亦棒。

　　(崖崩石裂)。

　　乃云释迦已灭𢏏勒未生。

　　(达磨来也)。

　　正当今日佛法委在翠峰。

　　(有么有么)。

　　放开捏聚揔由者里。

　　(将谓者汉)。

　　放开也七纵八横。

　　(𦘕虎作狸)。

　　是处填沟塞壑。

　　(一手抬一手搦)。

　　捏聚也天下老和尚尽在拄杖头。

　　(古路无人到)。

　　不消一劄。

　　(笑倒天下人　又云自领出去)。

　　上堂僧问如何是缘生义。

　　(途中善为)。

　　窦云金刚铸铁券。

　　(大冶磨砻兮不下)。

　　僧云学人不会。

　　(暗里打着)。

　　窦云闹市里牌。

　　(两重公案)。

　　僧云恁么则行到水穷处坐看云起时。

　　(相见浑无事不来还忆君)。

　　窦云列下。

　　(好与么去也)。

　　问如何是维摩一默。

　　(古今与么会)。

　　窦云寒山访拾得。

　　(那里得个消息来)。

　　僧云恁么则入不二之门也。

　　(蹉过了也)。

　　窦云嘘。

　　(合耴作家眼目好)。

　　复成颂云维摩大士去何从。

　　(莫随它脚跟转)。

　　千古令人望莫穷。

　　(以己方人作么)。

　　不二法门休更问。

　　(相牵入火坑)。

　　夜来明月上高峰。

　　(可惜许)。

　　上堂僧问如何是实学底事。

　　(直饶与么去三十棒)。

　　窦云针劄不入。

　　(费力不少)。

　　僧云乞师方便。

　　(你也恁么)。

　　窦云水到渠成。

　　(一个两个)。

　　问如何是教外别传一句。

　　(雪窦未到)。

　　窦云看看腊月尽。

　　(输却林下人)。

　　僧云恁么则流芳去也。

　　(三人中必有我师)。

　　窦云哑子吃𤓰。

　　(雪窦门下)。

　　问言迹之兴异途之所由生不犯锋铓请师道。

　　(未敢容易)。

　　窦云谁家无白月清风。

　　(三十[禾/干]后我也不怪)。

　　僧云还当也无。

　　(向后换手打去)。

　　窦云土上加泥汉。

　　(黄连未是苦)。

　　问如何是学人自己。

　　(不知你是谁家子)。

　　窦云乘槎斫额。

　　(甚么处去也)。

　　僧云莫只者便是。

　　(适来道甚么)。

　　窦云浪死虚生。

　　(千佛叉手立)。

　　窦乃云剑轮飞处日月沉辉。

　　(大有人落太冶之手)。

　　宝杖敲时乹坤失色。

　　(能事不容)。

　　众魔从兹瞻裂。

　　(宇宙风清)。

　　千圣由是眼开。

　　(以字不成八字不是)。

　　其如二听不圆。

　　(迷逢达磨)。

　　震迅雷而莫觉。

　　(释迦弥勒无分)。

　　孤根将败。

　　(万里一条铁)。

　　霈春雨以非滋。

　　(打不着)。

　　致使凡圣岐分悟迷𣲖列。

　　(一二三四五六七)。

　　奔驰七趣。

　　(一出)。

　　一入汩没四流。

　　(半合半开)。

　　重业相缠。

　　(堆山积岳)。

　　无有休日。

　　(日居月诸)。

　　尔诸禅德。

　　(眉横鼻直)。

　　觊善参详。

　　(昆仑嚼生铁)。

　　如人上山。

　　(脚头脚底)。

　　各自努力。

　　(无孔铁槌)。

　　上堂僧问昭昭于心目之间而相不可睹晃晃在色尘之内而理不可分既于心目之间为甚么不睹其相。

　　(忆得送人时)。

　　窦云花须连夜发莫待晓风吹。

　　(壁立万仞)。

　　僧云恁么则云散家家月。

　　(说向阿谁)。

　　窦云毗婆尸佛早留心。

　　(针头削铁)。

　　僧方礼拜。

　　(碧潭空界月)。

　　窦以拄杖打一下云不得放过。

　　(费力不少)。

　　问四十九[禾/干]说不尽底请师说。

　　(人谓针觜铁舌)。

　　窦云争之不足。

　　(两镞蒺䔧)。

　　僧云谢师答话。

　　(疋下有余)。

　　窦云铁棒自看。

　　(痛处下针锥)。

　　问如何是把定乾坤眼。

　　(莫自欺)。

　　窦云拈却鼻孔。

　　(合耴作家眼目)。

　　僧云学人不会。

　　(铁作心肝也断肠)。

　　窦云一喜一悲。

　　(皈去来也)。

　　僧拟议。

　　(屈杀个老汉)。

　　窦云苦。

　　(果然)。

　　问猿抱子皈青嶂后鸟衔花落碧岩前古人意旨如何。

　　(阿谁如你)。

　　窦云夹山犹在。

　　(久后难论)。

　　僧云和尚如何。

　　(德兮不孤)。

　　窦云依稀似曲才堪听又被风吹别调中。

　　(雪上加霜)。

　　僧问如何是翠峰境。

　　(到诸方㪯)。

　　窦云春至桃花亦满溪。

　　(错)。

　　僧礼拜。

　　(去得好)。

　　窦云山僧今日败缺。

　　(果然)。

　　有人点检得出许佗顶门上一只眼便下座。

　　(不误道爱韶阳新定机)。

　　上堂僧问古人借问田中事插锹叉手意如何。

　　(你问得一半)。

　　窦云人从陈州来不得许州信。

　　(一三三二两两)。

　　问古人道有读书人报来意旨如何。

　　(吃嘹舌头)。

　　窦云且在门外立。

　　(同道方知)。

　　学云请师相见。

　　(若何若何)。

　　窦云任是颜回亦不通。

　　(壁立万仞)。

　　乃云立宾立主剜肉作疮。

　　(为法忘身)。

　　㪯古㪯今抛沙撒土。

　　(平出)。

　　直下无事。

　　(佛祖无分)。

　　正是无孔铁槌。

　　(谢证明也)。

　　别有机关。

　　(把手共行合)。

　　入无间地狱。

　　(觅此人也少)。

　　明眼衲子应须自看。

　　(几人蹉过去也)。

　　上堂僧问古人一喝不作一喝用是否。

　　(学言语汉)。

　　窦云是。

　　(失)。

　　僧便喝。

　　(若与么去)。

　　窦便棒。

　　(得)。

　　僧无语。

　　(道道)。

　　窦云谑我。

　　(但惟但倠)。

　　问古人道有佛法处不得住无佛法处急走过意旨如何。

　　(赵州犹在)。

　　窦云气急杀人。

　　(有么有么)。

　　僧拟议。

　　(走过走过)。

　　窦云甚么处去也。

　　(拘留孙佛)。

　　问只在目前为什么再三不睹。

　　(也此色多)。

　　窦云截耳卧街。

　　(逐而不去)。

　　僧云恰是。

　　(莫劳心力)。

　　窦云令我攒眉。

　　(何止一两句)。

　　问黑豆未生芽时如何。

　　(相逢者少)。

　　窦云喂驴喂马。

　　(咬定牙关)。

　　僧云生后如何窦云透水透沙。

　　(乃佛乃祖)。

　　僧礼拜。

　　(惭愧不少)。

　　窦云一似不斋来。

　　(安处即难难处即安)。

　　问功巧诸𠆸艺尽现行此事如何是此事。

　　(七九六十三)。

　　窦云诸方榜样。

　　(雪窦不多)。

　　僧云莫便是学人会处也无。

　　(洎乎相似)。

　　窦云有头无尾汉。

　　(桥流水不流)。

　　窦乃云过去诸如来斯门已成就。

　　(水到渠成)。

　　放过一着。

　　(扶起得么)。

　　现在诸菩萨令各入圆明两重公案。

　　(一任阿你了也)。

　　未来修学人揔被翠峰穿却鼻孔。

　　(能有几个)。

　　上堂云智者聊闻猛提取。

　　(作么作么)。

　　莫待须㬰失却头。

　　(与谁道着)。

　　上堂僧问如何是脱珍御服挂弊垢衣。

　　(遇贵则贱遇贱则贵)。

　　窦云垂手不垂手。

　　(果然)。

　　僧云乞师再垂方便。

　　(千闻不如一见)。

　　窦云左眼挑䈥右眼抉肉。

　　(两两三三)。

　　问龙门争进㪯那个是登科。

　　(恁么题耴好)。

　　窦云重遭点额。

　　(苍天苍天)。

　　进云学人不会。

　　(地狱门前)。

　　窦云退水藏鳞。

　　(不曝腮是好手)。

　　问独步圆霄时如何。

　　(过也)。

　　窦云脚下踏索。

　　(得得得)。

　　进云天下横行去也。

　　(且看脚下)。

　　窦云徐六担板。

　　(有人点头)。

　　问学人乍入丛林诸事不会未审和尚还拯济也无。

　　(不可道是可也)。

　　窦云苏州纸贵。

　　(谁更酬价)。

　　进云和尚岂无方便。

　　(诸人作么生会)。

　　窦云𦛁后拔榍。

　　(三十[禾/干]后)。

　　窦云炉鞴之所固无钝铁。

　　(咦)。

　　良医之门谁是病夫。

　　(叱)。

　　向后鼻孔辽天莫孤负人好。

　　(觅火和烟得)。

　　上堂云欲得不招无间业莫谤如来正法轮便下座。

　　(壁立万仞)。

　　上堂才有僧出礼拜。

　　(磕着了也)。

　　窦云大众一时记耴者僧话头失却了也便下座。

　　(咄)。

　　上堂大众云集。

　　(三千八百)。

　　以拄杖抛下。

　　(无孔铁槌)。

　　云棒头有眼明如日要识真金火里看。

　　(压良作贱)。

　　上堂云从天降下从地涌出。

　　(拶破面门)。

　　南北东西一棚俊鹘。

　　(蹉过也不知)。

　　顾杼停机。

　　(是个什么)。

　　苦屈苦屈。

　　(一䓁收得)。

　　上堂云古人道譬如[木*鄭]剑挥空莫论及之不及。

　　(空里钉橛)。

　　斯乃空轮绝迹剑刃非亏。

　　(区区地也)。

　　好诸禅德若能如是心心无知。

　　(裂破)。

　　即是踞妙峰孤顶。

　　(突出难辨)。

　　非但善才七日不逢。

　　(阿谁)。

　　设使文殊百劫亲来也摸索不着。

　　(云在岭头闲不彻水流涧下太杜生)。

　　上堂有僧出礼拜了方伸问。

　　(退倒三千)。

　　窦云啼得血流无用处便下座。

　　(𦘕虎成狸)。

　　上堂云藏锋剑客便请施呈。

　　(三权犹在)。

　　有僧方出来。

　　(何不自来)。

　　窦云什么处去也。

　　(思之千里)。

　　便下座。

　　(时乎时不再来)。

　　上堂云语渐也返常合道。

　　(有几人)。

　　且任诸人点头。

　　(耳朵聻)。

　　论顿也不留朕迹。

　　(作么作么)。

　　衲僧又奚为开口。

　　(龙头蛇尾)。

　　窦以拄杖一划。

　　(吽吽)。

　　云上无冲天之计。

　　(几时休)。

　　下无入地之谋。

　　(一进一退)。

　　蔡州千个万个。

　　(在甚么处)。

　　打破只在须㬰。

　　(苦哉佛陀耶)。

　　上堂僧问寂寂忘言谁是得者。

　　(口上着)。

　　窦云卸帽穿云去。

　　(天覆不得)。

　　僧云如何领会。

　　(抓着雪窦痒处)。

　　窦云披莎带雨归僧云三十[禾/干]后此话大行。

　　(孤负个老汉)。

　　窦云一场酸涩。

　　(两)。

　　问坐断毗卢底人和尚还接否。

　　(交)。

　　窦云殷勤送别潇湘岸。

　　(错)。

　　僧云恁么则学人罪过也。

　　(自领出去)。

　　窦云天宽地窄太愁人。

　　(迥绝烟尘)。

　　僧礼拜。

　　(棺木里瞠眼)。

　　窦云苦屈之词不妨难吐。

　　(不免劳心力)。

　　问生死到来如何迴避。

　　(时节难逢)。

　　窦云定花板上。

　　(明如杲日)。

　　僧云莫便是他安身处也无。

　　(朝打暮打)。

　　窦云符到奉行。

　　(大难大难)。

　　窦乃云达士相逢各各箭锋相拄。

　　(败也败也)。

　　若也声和响顺形直影端。

　　(何有闲工夫)。

　　交互不来并同死汉。

　　(将谓雪窦是个人)。

　　上堂僧问达磨未来时如何窦云猿啼古木。

　　(一二三)。

　　僧云来后如何窦云鹤唳青霄。

　　(三二一)。

　　僧云即今事作么生窦云一不成二不是。

　　(问呵呵)。

　　问古人道北斗里藏身意旨如何窦云千闻不如一见。

　　(眼里曈人)。

　　学云此话大行大言也少窦云老鼠𠾑铁。

　　(两重公案)。

　　问古人道皎皎地绝一[糸*系]头只如山河大地又且如何。

　　(全舌去好)。

　　窦云面赤不如语直。

　　(果然)。

　　僧云学人未会。

　　(分明重记耴)。

　　窦云遍问诸方。

　　(静处娑婆诃)。

　　乃云映眼时若千日。

　　(瞎)。

　　万像不能逃影质。

　　(道什么)。

　　凡夫只是未曾观。

　　(此老自知羞好)。

　　何得自轻而退屈。

　　(苦屈苦屈)。

　　窦拈起拄杖云把定世界不漏[糸*系]发还观得也无。

　　(傍若无人)。

　　所以云门大师道直得乾坤大地无纤毫过患分只是转句。

　　(退后三千)。

　　不见一色犹为半提。

　　(远行近皈)。

　　直得如此更须知有全提时节。

　　(打叠也未)。

　　诸上座翠峰若也全提尽大地人并须结舌。

　　(分开未在者个)。

　　放一线道转见不堪。

　　(孤危未在作家)。

　　以拄杖一时趁下。

　　(停龱长智)。

　　上堂僧问如何是翠峰境。

　　(以者个为主)。

　　窦云有眼底见。

　　(何不问个汉)。

　　学云如何是境中人。

　　(依旧智短)。

　　窦云贪观白浪失却手桡。

　　(莫放过好)。

　　问如何是和尚家风。

　　(㪯得莫鉴)。

　　窦云客来须看。

　　(土旷人稀)。

　　进云恁么则学人得见也。

　　(多少点头也无)。

　　窦云三十[禾/干]后。

　　(百千[禾/干]后不道无)。

　　问如何是第一义。

　　(俱)。

　　窦云道士倒骑牛。

　　(黑如漆)。

　　学云乞师再垂方便。

　　(得)。

　　窦云无孔铁槌。

　　(明如日)。

　　问道远乎哉。

　　(言出于己)。

　　窦云青山夹乱流。

　　(相别相逢)。

　　学云恁么则得闻于未闻去也。

　　(不可止于人)。

　　窦云千里[一/力]里。

　　(皈去来)。

　　问如何是吹毛剑。

　　(斩也)。

　　窦云苦。

　　(祖师丧了也)。

　　进云还许学人用也无。

　　(不惜性命)。

　　窦云嘘。

　　(了)。

　　窦乃云大众前共相酬唱也须是个汉始得。

　　(何不早㪯)。

　　若未有奔流度刃底眼不劳拈出。

　　(鼻孔里底)。

　　所以道如大火聚近着则燎却面门。

　　(背地点头去)。

　　亦如按太阿宝剑冲前则丧身失命。

　　(不肯孤负从上)。

　　窦乃颂云太阿横按祖堂寒。

　　(突出目前)。

　　千里应须息万端。

　　(快便难逢)。

　　莫待冷光轻闪烁。

　　(遍界髑髅寒)。

　　复云看看。

　　(㘞)。

　　便下座。

　　(昆仑嚼生铁)。

　　拈古

　　㪯米胡问僧近离甚处。

　　(细处人不知)。

　　僧云药山。

　　(用得一丸)。

　　米云药山老子近日如何。

　　(箕里观见)。

　　僧云大似顽石一般。

　　(曾知罗筛)。

　　米云得恁么郑重。

　　(石压笋斜出)。

　　僧云也无提拨处。

　　(果然)。

　　米云非但药山米胡亦恁么。

　　(吃着如苦辛)。

　　僧近前顾视而立。

　　(令我忆德山)。

　　米云看看顽石动也。

　　(放过一着)。

　　其僧便出。

　　(出了也无)。

　　窦拈云米胡也纵夺可观。

　　(有个什么)。

　　争柰死而不吊。

　　(有权有实)。

　　㪯罽宾国王仗剑诣师子尊者所乃问师得蕴空否。

　　(实须问得)。

　　尊者云已得。

　　(万里一条铁)。

　　王曰可施我头。

　　(实须道得)。

　　尊者曰身非我有岂况于头。

　　(风吹不入)。

　　王遂斩之。

　　(实须斩得)。

　　白乳高丈余。

　　(水洒不着)。

　　王臂自落。

　　(实须知痛痒)。

　　窦拈云作家君王天然有在。

　　(也是)。

　　㪯镜清于僧堂前自击钟子云玄沙道底玄沙道底。

　　(乌龟锁破壁)。

　　时有僧出来云玄沙道什么。

　　(口皮在甚𩂜)。

　　镜清作一圆相。

　　(向背后问讯)。

　　僧云若不久参争知恁么大。

　　(家见他也无)。

　　清云还我屮鞋钱来。

　　(到如此始得)。

　　窦拈云洎被打破蔡州。

　　(一槌两当)。

　　㪯宝公云终日拈香择火不知身是道场。

　　(劈不开)。

　　玄沙云终日拈香择火不知真个道场。

　　(提不起)。

　　窦拈云一对无孔铁槌。

　　(两两)。

　　㪯五通仙人问佛云佛有六通如何是那一通。

　　(用尽多少通)。

　　佛召五通仙人。

　　(争柰那一通)。

　　仙人应喏。

　　(还有五通也未)。

　　佛云那一通尔问我。

　　(万里一条铁)。

　　窦云老胡元不知有那一通却因邪打正。

　　(理不曲断　人云岂止而已)。

　　㪯思和尚令石头送书去让和尚处云回日与子个鈯斧子住山去。

　　(因风吹火)。

　　石头才到让和尚处便问不慕诸圣不重己灵时如何。

　　(拔贪作富)。

　　让云子问太高生何不向下问将来。

　　(见得巧艺)。

　　石头云乍可永劫沉沦不求诸圣解脱。

　　(崖崩石裂)。

　　便归。

　　(脚下底)。

　　思和尚问书达否。

　　(不觉丑)。

　　头云书亦不达信亦不通。

　　(道什么)。

　　去日蒙和尚许鈯斧子便请。

　　(一起一倒)。

　　思垂下一足。

　　(是则是可惜许)。

　　头便礼拜。

　　(不与时人同)。

　　窦拈云石头洎担板过却。

　　(有后人在)。

　　又云大小让师不解据令。

　　(有实有权)。

　　㪯长髭到石头处。

　　(后人标榜)。

　　头问甚𩂜来。

　　(不可不问)。

　　髭云岭南来。

　　(草鞋露重)。

　　头云大𢈔岭头一铺功德还成就也未。

　　(洪波浩渺白浪滔天)。

　　髭云成就久矣只欠点眼。

　　(有心来由)。

　　石头云莫要点眼么。

　　(将错就错)。

　　髭云便请。

　　(果然只与么)。

　　头垂下一足。

　　(通霄有路)。

　　髭便礼拜。

　　(照天照地)。

　　头云见什么道理便礼拜。

　　(若无此语)。

　　髭云如红炉上一点雪。

　　(干不尽)。

　　头便休。

　　(有什么饆饠䭔子)。

　　窦拈云无眼功德有什么点处。

　　(壁立万仞)。

　　德山和尚到龙潭问久响龙潭及乎到来潭又不见龙又不现。

　　(有气息在)。

　　龙潭云子亲到龙潭。

　　(败缺不少)。

　　山休去。

　　(看看)。

　　窦拈云将错就错。

　　(同道方知)。

　　又云大小德山。

　　(果然)。

　　窦一日因事举往日有老宿一夏不为师僧说话。

　　(尽谓正令方行)。

　　有僧自叹云我只恁么空过一夏不望和尚说佛法得闻正因两字也得。

　　(可痛可悲)。

　　老宿聊闻云阇梨莫𧬊速若论正因一字也无恁么道了扣齿云适来无端恁么道。

　　(好笑好笑)。

　　邻壁有老宿闻云好一釜羹被两颗鼠粪污却。

　　(是什么)。

　　窦拈云谁家锅釜无一两颗。

　　(也是也是)。

　　观和尚见新到。

　　(来败也)。

　　观作面引次示之。

　　(过也)。

　　其僧便去。

　　(勘过始得)。

　　观晚间问第一座今日新到在什么处。

　　(一赛两彩)。

　　第一座云当时去也。

　　(实头人难得)。

　　观云是即是只得一撅。

　　(早知与么)。

　　窦拈云老观大似失钱遭罪。

　　(截头觅活)。

　　㪯外道问佛不问有言不问无言。

　　(异中异也)。

　　世尊据坐。

　　(昆仑嚼生铁)。

　　外道礼拜云世尊大慈大悲开我迷云令我得入。

　　(剑去久矣)。

　　外道去后阿难问佛外道有何所证而言得入。

　　(为众竭力)。

　　佛云如世良马见鞭影而行。

　　(儿孙依之而行)。

　　窦拈云邪正不分过犹鞭影。

　　(分而不分)。

　　傅大士云夜夜抱佛眠。

　　(手臂不向外)。

　　朝朝还共起。

　　(脚头脚底)。

　　起坐镇相随。

　　(无孔铁槌)。

　　如身影相似。

　　(头上漫漫)。

　　要识佛去𩂜。

　　(咦)。

　　只者语声是。

　　(突出难辨)。

　　玄沙云大小傅大士只认得个昭昭灵灵。

　　(半合半开)。

　　窦拈云玄沙也是打草蛇惊。

　　(强弱俱扶)。

　　宝公令人传语思大和尚何不下山教化众生目视云汉作什么。

　　(什么什么)。

　　思大云三世诸佛被我一口吞尽何𩂜更有众生可度。

　　(只么只么)。

　　窦拈云有什么屎臭气。

　　(一状领过)。

　　赵州云至道无难唯嫌拣择。

　　(铁壁铁壁)。

　　才有语言是拣择是明白。

　　(早知与么)。

　　老僧不明白里是尔作么生护惜。

　　(区区地也)。

　　时有僧问云既不明白里护惜个什么。

　　(似知时节)。

　　州云我亦不知。

　　(壁立万仞)。

　　僧云和尚既不知为什么道不在明白里。

　　(可惜许个好拶)。

　　州云问事即得。

　　(坐断舌头)。

　　窦拈云赵州倒退三千。

　　(一箭两垛)。

　　南泉示众云三十[禾/干]来牧一头水牯牛欲拟东边放不免侵佗国王水草。

　　(鼻孔𠰚)。

　　欲拟西边放不免侵佗国王水草。

　　(两重公案)。

　　不如随分纳些子免被官主劳挠。

　　(头角峥嵘)。

　　长庆云尔道南泉前头为人后头为人。

　　(随娄搜汉)。

　　云门云且道牛内纳牛外纳。

　　(为物伤慈)。

　　直饶道得纳𩂜分明我更问尔牛在甚𩂜。

　　(诸人只与么去)。

　　窦拈云一时穿却。

　　(牛头牛尾)。

　　邓隐峰在襄州破威仪堂只着衬衣于砧槌边㪯槌云道得即不打。

　　(眼眸重三斤)。

　　于时大众默然。

　　(休得也未)。

　　隐峰便打一下。

　　(寡不歒众)。

　　窦拈云果然果然。

　　(谁能辨别)。

　　僧问玄沙大耳三藏第三度为什么不见国师。

　　(你问也未)。

　　玄沙云尔道前来两度还见么。

　　(莫怪与么便去)。

　　窦拈云败也败也。

　　(吽吽)。

　　室中㪯古

　　㪯睦州问僧近离甚𩂜。

　　(彼此谁辨)。

　　僧云河北。

　　(也是)。

　　州云河北有个赵州和尚曾到么。

　　(事生叮咛)。

　　僧云某甲近离彼中。

　　(虚头虚头)。

　　州云赵州有何言教示徒。

　　(舌头长多少)。

　　僧云每见新到便问曾到此间来么。

　　(与赵老同参)。

　　云曾到赵州云吃茶去。

　　(狗𠾑赦书)。

　　忽云不曾到赵州亦云吃茶去。

　　(达磨无齿)。

　　睦州云惭愧。

　　(惯得其便)。

　　却问僧赵州意作么生。

　　(来由在之)。

　　僧云只是一期方便。

　　(噫)。

　　睦云苦哉赵州被尔将一杓屎泼了也便打。

　　(依令而行)。

　　睦州却问沙𢏏尔作么生沙𢏏便礼拜。

　　(扶得者僧也无)。

　　睦州亦打。

　　(露柱吃始得)。

　　其僧往沙𢏏𩂜问适来和尚打尔作什么。

　　(勘破睦州)。

　　沙弥云若不是我和尚不打某甲。

　　(便打)。

　　窦云者僧克由叵耐将一杓屎泼他二员古佛。

　　(平出)。

　　诸上座若能辨得非唯赵睦二州雪屈。

　　(什么𩂜去也)。

　　亦乃翠峰与天下老宿无过。

　　(在甚么𩂜)。

　　若道不得到𩂜泼人卒未了在。

　　(富不学奢)。

　　㪯僧问长庆如何是正法眼庆云有愿不撒沙。

　　(杲日丽天)。

　　保福云不可更撒也。

　　(什么𩂜去也)。

　　窦云夫宗师决定以本分相见不敢撒沙。

　　(谁分上事)。

　　且那个是诸人正眼。

　　(何必)。

　　不受人瞒底汉出来对众道看共相知委。

　　(却请)。

　　若道不得翠峰一一与尔点过。

　　(放光动地也未)。

　　开眼也着合眼也着。

　　(我见灯明佛本光瑞如此)。

　　㪯黄檗有六人新到五人作礼其中一人提起坐具作一圆相。

　　(跳不出)。

　　檗云我闻有一猎犬甚𢙣。

　　(不辞咬猪㣘去)。

　　僧云寻𦏰羊声来。

　　(弄响汉)。

　　檗云𦏰羊无声到汝寻。

　　(小慈妨大慈)。

　　僧云寻𦏰羊迹来。

　　(自领出去)。

　　檗云𦏰羊无迹到汝寻。

　　(此老不易)。

　　僧云寻𦏰羊踪来。

　　(合耴狗口)。

　　檗云𦏰羊无踪到汝寻。

　　(便打)。

　　僧云恁么则死𦏰羊也。

　　(果然)。

　　檗便休。

　　(是则是可惜许)。

　　到来日上堂云猎犬在甚𩂜。

　　(至今得个劳烦)。

　　僧便出来。

　　(个钝汉)。

　　檗云昨日公案未了老僧休去你作么生。

　　(当断不断却招其乱)。

　　僧无语。

　　(作家也无)。

　　檗云将谓是本分衲子元来是义学沙门以拄杖打出。

　　(贼过后张弓)。

　　窦云只如声响踪迹既无猎犬向甚𩂜寻逐。

　　(幸自纵远)。

　　莫是绝声响踪迹见黄檗么。

　　(驴屎比马粪)。

　　诸禅德要明䧟虎之机也须是本分衲子。

　　(暂时不在)。

　　㪯外道问佛不问有言不问无言。

　　(谁谓外道)。

　　𠀍尊良久。

　　(风吹不入)。

　　外道云𠀍尊大慈大悲开我迷云令我得入。

　　(可惜许)。

　　窦云诸禅德迷云既开决定见佛。

　　(在甚么𩂜)。

　　还许他同参也无。

　　(因谁致得)。

　　若共相委知则天下宗师并为外道伴侣。

　　(百千[禾/干]后不道无)。

　　如各非印证则东土衲僧不如西天外道。

　　(心不负人面无惭色)。

　　㪯龙牙和尚问翠微如何是祖师西来意。

　　(脚跟下聻)。

　　翠微云与我过禅板来。

　　(若不与龙牙)。

　　牙耴禅板与翠微。

　　(令后人与么去)。

　　接得便打。

　　(便打)。

　　牙云打即任打要且无祖师意。

　　(去去)。

　　后又问临际如何是祖师西来意。

　　(不误为龙牙)。

　　际云与我过蒲团来。

　　(疏而不漏)。

　　牙耴蒲团与临际。

　　(不入虎冗争见虎兕)。

　　接得便打。

　　(果然)。

　　牙云打即任打要且无祖师意。

　　(大有人不见)。

　　窦云临际翠微只解放不解收。

　　(扶强不扶弱)。

　　我当时若作龙牙待伊索蒲团禅板拈得劈胸便掷。

　　(扶弱不扶强)。

　　㪯[椑-(白-日)]树问定山不落数量请师道。

　　(多少人与么会)。

　　山提起数珠云是落不落。

　　(月中断井索)。

　　树云圆珠三窍人人有请师圆前话。

　　(快便难逢)。

　　山便打。

　　(令不浪行)。

　　树便去。

　　(云生足下)。

　　山云三十[禾/干]后捶胸大哭去在。

　　(未后太殷勤)。

　　树果后开堂示众道三十[禾/干]前被定山老子瞒我一上不同小小。

　　(好语不出口)。

　　窦云定山用即用争柰险。

　　(一家有事)。

　　[椑-(白-日)]树知即知要旦未曾具择法眼。

　　(也百家忙)。

　　试请辨看。

　　(只与么去雪窦也湏失利)。

　　㪯雪峰问投子一槌便成时如何。

　　(问则问得)。

　　投子云不是性𢤁汉。

　　(答即答得)。

　　峰云不假一槌时如何。

　　(自救不了)。

　　投子云者漆桶。

　　(裂破)。

　　窦云然则一期折挫雪峰。

　　(早是迟回)。

　　且投子是作家炉鞴。

　　(闭门造车)。

　　我当时若作雪峰待投子道不是性𢤁汉只向伊道钳槌在我手里。

　　(失却一双眼)。

　　诸上座合与投子着得个什么语。

　　(太无厌生)。

　　若能道得便乃性𢤁平生光扬宗眼。

　　(暗里见人)。

　　若也颟顸顶上一捶莫言不道。

　　(赖有个一着在)。

　　㪯赵州问僧曾看法花经么。

　　(垛根底)。

　　僧云看来。

　　(为甚失却瞳人)。

　　州云衲衣在空闲假名阿练若诳惑𠀍间人尔作么生会。

　　(道着)。

　　其僧拟礼拜。

　　(大好礼拜)。

　　州云尔披衲衣来么。

　　(一去不再来)。

　　僧云披来。

　　(难得难得)。

　　州云莫惑我。

　　(德兮不孤)。

　　僧云如何得不惑去。

　　(快然自得)。

　　州云莫耴我语。

　　(即便请道)。

　　窦云大小赵州龙头蛇尾。

　　(随𩂜作主)。

　　诸人若能辨得便乃识破赵州。

　　(嘘嘘)。

　　如或不明个个高拥衲衣莫惑翠峰好。

　　(除非眼里无筋底)。

　　㪯长髭问僧甚𩂜来。

　　(抱赃叫屈)。

　　僧云九华控石庵。

　　(不同)。

　　髭云庵主是什么人。

　　(知得主也未)。

　　僧云马祖下尊宿。

　　(如虚)。

　　髭云名什么。

　　(与么也走去)。

　　僧云不委佗法号。

　　(可惜与么)。

　　髭云佗不委尔不委。

　　(不委莫㪯)。

　　僧云尊宿眼在甚𩂜。

　　(堪任也未)。

　　髭云若是庵主亲来今日也须吃棒。

　　(分明打着)。

　　僧云赖遇和尚放过某甲。

　　(家私难扬)。

　　髭云百[禾/干]后讨个师僧也难得。

　　(长安虽不是久居)。

　　窦云是则二俱作家要且只解收虎尾不能据虎头。

　　(从苗辨地)。

　　若便德山令行并须瓦解。

　　(因语识人)。

　　㪯保福示众云此事如击石火闪电光。

　　(转过那边)。

　　构得构不得未免丧身失命。

　　(好衲僧行履)。

　　僧便问未审构得底人还免丧身失命也无福云适来且致阇梨还构得么。

　　(同途不同辙)。

　　僧云若构不得未免大众笑。

　　(更答得一点好)。

　　福云作家作家。

　　(可惜许)。

　　僧云是什么心行。

　　(饿㣘啮枯骨)。

　　福云一杓屎栏面泼不知臭。

　　(有人点头去)。

　　窦云诸上座保福有生擒虎兕底爪牙。

　　(点)。

　　者僧也不易相敌。

　　(从容难语)。

　　虽然如此要且放过保福一着。

　　(以貌耴人)。

　　只如翠峰与大众还许诸方检责也无。

　　(大海从鱼跃)。

　　若免不得平地上死人无数。

　　(只恐诸人孤负)。

　　其中有得活底么。

　　(要落草去)。

　　窦拈起拄杖云来也来也。

　　(将谓此人)。

　　㪯皈宗锄草次见一条蛇以锄斩之。

　　(两镞蒺䔧)。

　　僧见便问久响皈宗元来是个粗行沙门。

　　(岂止与么去)。

　　宗云尔粗我粗。

　　(是则是)。

　　后雪峰问德山古人斩蛇意[二/日]如何。

　　(斩也)。

　　山便打。

　　(㘞)。

　　峰便走。

　　(脚头聻)。

　　山召云布衲。

　　(被吹别调中)。

　　峰回首。

　　(也知得心肝)。

　　山云他后悟去方知老汉彻底老婆心。

　　(土旷人稀)。

　　窦云皈宗只解慎初不能护末。

　　(有权也有实)。

　　德山颇能据令且未明斩蛇。

　　(有照也有用)。

　　窦召大众云看翠峰今日斩三五条。

　　(因邪打正)。

　　以拄杖一时打下。

　　(一二三四五)。

　　勘辨

　　问僧甚𩂜来。

　　(随第几机)。

　　僧云和尚问谁。

　　(咦)。

　　窦云我问尔。

　　(鹘提鸠)。

　　僧云何不领话。

　　(情知尔底)。

　　窦云翠峰今日败缺。

　　(无则宽恕　沧海也须干)。

　　宝华侍者来看雪窦窦问宝华多少众。

　　(且许算人)。

　　侍者云不劳和尚如此。

　　(一条绿水绕青山)。

　　窦云我好好问尔㪍跳作什么。

　　(动则影现)。

　　侍者云不得放过。

　　(静则冰生)。

　　窦云真师子儿。

　　(人无远虑必有近忧)。

　　吃茶了窦把住云适来得恁么无礼。

　　(相逢尽道休官去)。

　　侍者拟议。

　　(赖是尔拟议)。

　　被窦一掌云皈去分明㪯似宝华。

　　(有意气时添意气不风流𩂜也风流)。

　　有数人新到至窦云新到那。

　　(故是)。

　　僧云是。

　　(太宋亦如扶桑)。

　　窦云参堂去。

　　(两重公案)。

　　僧便去。

　　(个漆桶)。

　　窦复唤来〃。

　　(功不浪施)。

　　其僧却回。

　　(上来下去驴[禾/干]得么)。

　　窦云洞庭难得师僧与尔一碗茶吃。

　　(不得中即鉴还同野舍薪)。

　　问僧甚𩂜受业。

　　(捋谓雪窦)。

　　僧云天章。

　　(可惜许)。

　　窦云捋得兰亭记来么。

　　(佗时有人)。

　　僧云争敢呈似和尚。

　　(家家闲家具)。

　　窦云草本不劳拈出。

　　(不免随佗转却)。

　　五人新到窦云洞庭绝顶无行路不假梯航速道看。

　　(险)。

　　僧云特来礼拜和尚。

　　(两两三三旧路行)。

　　窦云湛水停舟徒夸运济。

　　(好个夸运济)。

　　僧无语。

　　(老胡不如)。

　　窦云过者边来。

　　(鸟飞不度)。

　　其僧齐过。

　　(勘破了也)。

　　窦云将头不猛误累三军参堂去。

　　(诸方难到)。

　　问僧名什么。

　　(一且何来)。

　　云义怀。

　　(一任答去)。

　　窦云何不名怀义。

　　(亲得亲用)。

　　僧云当时致得。

　　(无柰阿你)。

　　窦云谁与你安着。

　　(还道得也无)。

　　僧云某甲受戒来十年也。

　　(见得个老汉)。

　　窦云行脚费却多少草鞋。

　　(首尾一齐动)。

　　僧云和尚莫瞒人好。

　　(三生六十劫)。

　　窦云我也没量罪过尔作么生。

　　(劳力不少)。

　　僧无语。

　　(方知行脚师僧)。

　　窦云脱空谩语汉便打。

　　(𦛁后拔箭)。

　　问新到近离甚𩂜。

　　(脚头聻)。

　　僧云兴教。

　　(难掉动)。

　　窦云达磨一宗扫土而尽。

　　(莫爱筋力)。

　　僧无语。

　　(时哉时哉)。

　　窦云天上天下唯我独尊。

　　(龙头蛇尾)。

　　复问僧阇梨名什么。

　　(相逢尽道休官去)。

　　僧云宗雅。

　　(林下何曾见一人)。

　　窦云雅即不问作么生是宗。

　　(不知明月落谁家)。

　　僧无对。

　　(道即道得)。

　　窦云且限三日其僧频来下语。

　　(在什么𩂜)。

　　窦皆不诺。

　　(什么𩂜去也)。

　　僧却问某甲见𩂜只恁么和尚作么生。

　　(好一问)。

　　窦云尔何不问我。

　　(若无此语难见雪窦老)。

　　僧方拟问。

　　(佛手遮不得人心似䓁闲)。

　　被僧连打数下。

　　(裂破裂破)。

　　问新到发足甚𩂜。

　　(休得始得)。

　　僧拍掌一下。

　　(只管见)。

　　窦云两重公案。

　　(一只一双)。

　　僧云恰是。

　　(兵随印转)。

　　窦便喝。

　　(宾主历然)。

　　僧无语。

　　(时节难逢)。

　　窦云还我一拍来。

　　(此地无金二两)。

　　僧拟议。

　　(先行不到末后为初)。

　　窦云瞎汉参堂去。

　　(却是笑具底)。

　　六人新到窦问参头夫为上将须是七事随身两刃交锋作么生。

　　(且打退鼓)。

　　僧云久向翠峰有此一着。

　　(也何妨)。

　　窦云一着放过还我草鞋钱来。

　　(个个且去别时来)。

　　僧喝。

　　(其赋有诋諆)。

　　窦便棒。

　　(能有几人)。

　　僧约住拄杖与窦一拍。

　　(是则是)。

　　窦云未到翠峰与尔二十棒了也。

　　(便打)。

　　僧无语。

　　(临崖看虎眼)。

　　窦云且在一边。

　　(堪作什么用)。

　　却问第二副将作么生。

　　(又忧塞北)。

　　僧茫然。

　　(何必)。

　　窦云一状领过。

　　(伏惟伏惟)。

　　吃茶了窦把住参头云适来公案者里即恁么堂中作么生㪯。

　　(少秆曾听稚兕歌)。

　　僧拟议。

　　(许你眼亲)。

　　窦打一坐具推出。

　　(俱)。

　　雪峰和尚塔铭(并序)

　　夫从缘有者。

　　(㪯来好也)。

　　始终而成坏。

　　(鸟飞不度)。

　　非从缘得者。

　　(因谁致得)。

　　历劫而常坚。

　　(因甚凡圣出入)。

　　坚之则在坏之则捐。

　　(龙头蛇尾)。

　　虽然离散未至何妨预置者哉。

　　(堆山积岳)。

　　所以叠石结室翦木合函。

　　(劈不开提不起)。

　　般土积石为龛。

　　(是什么所在)。

　　诸事已备。

　　(有么有么)。

　　头南脚北横山而卧。

　　(道道)。

　　惟愿至时同道者莫违我意。

　　(一䓁家风)。

　　知心者不易我志。

　　(风行草偃)。

　　深嘱载嘱。

　　(耳朵一片皮)。

　　幸勉励焉。

　　(俱俱)。

　　纵饶佗日邪造显扬。

　　(见么)。

　　岂如当今正眼蜜𢎪。

　　(更说看)。

　　善思之审思之。

　　(确)。

　　雪窦传法赐紫　　重显　注

　　兄弟添十字。

　　(乎出)。

　　窦云国无二君。

　　(得)。

　　又云知么。

　　(阿你)。

　　同心着一仪。

　　(拈也)。

　　窦云风行草偃。

　　(了)。

　　又云直与。

　　(独立)。

　　土主曰松山。

　　(险险)。

　　窦云四顾匪绝。

　　(类)。

　　又云看。

　　(摐然)。

　　𡖉塔号难提。

　　(最高)。

　　窦云独露相𠋣。

　　(塞)。

　　又云险。

　　(孤危)。

　　更有胡家曲。

　　(聋聋)。

　　窦云一西一东。

　　(筑)。

　　又云大难。

　　(一危)。

　　汝等切湏知。

　　(过也)。

　　窦云自南自北。

　　(磕)。

　　又云会也。

　　(与么)。

　　我唱泥牛吼。

　　(山河)。

　　窦云闻莫㪯头。

　　(响)。

　　又云呵呵。

　　(片皮)。

　　汝和木马嘶。

　　(天地)。

　　窦云见应合眼。

　　(普)。

　　又云抚掌。

　　(败也)。

　　但看五六月。

　　(瞎瞎)。

　　窦云岂可徒然。

　　(知)。

　　又云吁。

　　(分开)。

　　冰片满长街。

　　(寒毛)。

　　窦云事非草草。

　　(然)。

　　又云苦。

　　(吽吽)。

　　薪尽火灭后。

　　(铁壁)。

　　窦云去去谁同。

　　(噫)。

　　又云好住。

　　(着力)。

　　密室烂如泥。

　　(银山)。

　　窦云须到如此。

　　(化)。

　　又云努力。

　　(顶住)。

　　受师号上堂

　　僧问皇恩已降海众同观学人上来愿闻㪯唱。

　　(阿谁如你)。

　　窦云好音在耳人皆听。

　　(东西南北)。

　　进云听后如何。

　　(耳始聋也)。

　　窦云问着元来揔不知。

　　(漏逗不少)。

　　僧云学人到者里实谓不知。

　　(大言易出)。

　　窦云许尔是个草贼。

　　(放过一着)。

　　复云禅家流还如战将见斗勇健索不来即便擒下。

　　(方知个老解与么)。

　　虽一期之作争似借水献花唱太平歌好。

　　(也是)。

　　夜雨山草滋爽籁生古木。

　　(金不博金)。

　　闲吟竺仙偈。

　　(在什么)。

　　胜于嚼金玉。

　　(来也来也)。

　　蟋蟀啼坏墙。

　　(突在一边)。

　　苟兔悲𡱈促。

　　(什么什么)。

　　道人优昙花。

　　(天覆不能)。

　　迢迢远山绿。

　　(鸟飞不度)。

　　是知道无不在。

　　(却是道着)。

　　谁云间然。

　　(只个一句而已)。

　　故天有道以轻清。

　　(云飞雨下)。

　　地有道以肃静。

　　(山高海阔)。

　　谷有道以盈满。

　　(还应得也无)。

　　君有道以敷化故。

　　(出来看)。

　　我今上皇帝金轮统御睿泽霶流。

　　(道得也未)。

　　草木禽鱼无远不及。

　　(谁过那边)。

　　岩野抱疾之士俄羕宠光。

　　(金香炉下铁昆仑)。

　　此生佗生无以云报。

　　(崖崩石裂)。

　　贤守司封高扶尧舜。

　　(月白风清)。

　　下视龚黄。

　　(海宴河清)。

　　袭千载之雅风。

　　(填沟塞壑)。

　　锁万邦之春色。

　　(泰平无象)。

　　伫当明诏。

　　(阖国咸知)。

　　别振休声。

　　(谁是知音)。

　　贰车屯田诸厅朝宰。

　　(一亲一疏)。

　　不敢饰辞褒赞。

　　(还听得此话么)。

　　仲尼言云吾祷久矣。

　　([一/力]里一条铁)。

　　特赐兴禅大灯国师参详语要二

　　大灯国师行状

　　大应国师唱临济宗旨于横岳万寿建长也𢆻乎四十年矣其间抠衣者不知𢆻何师其一也师讳妙超宗峰其号也生于播州揖西县纪氏子父母祷于本州书写山如意轮观音母梦一僧手携白花开于五叶而与之有妊[乞-乙+、]而后如寐而不寤至其诞之时熟睡而不知也保母俄闻呱地一声往而见之未澡浴而肌体莹㓗克歧克嶷顶骨耸立伏犀插额目光射人随面前人能转颜目五岁时见人发刀于硎云何为而作也云贵图快利云不快利虔有快利你还知么其人罔测师呵[乞-乙+、]大笑触事以言所挫人若比亲族有谏而欲使住之者拈棒便打乡党称为神童矣十有一岁而师事于书写山戒信律师每屏坐静处志厌俗尘经书过目成诵一日慨然云假使究九流三藏百家异道书争若入不立文字直指单传宗未剃染而发足至京城并相州参问诸尊宿〃〃虽气吞佛祖底不敢婴其锋谒建长〃老问曰路逢死蛇莫打杀无底篮子盛将皈意旨如何老曰放下着者般底直下便看耴师云只如道直下便看耴如何老拟议师乃喝造万寿问佛国禅师曰佛法无多子着衣吃饭处即是才作恁么理会早是不是了也国云未知恁么㕝以前与而今如何区别师云区则区别则不别国云试区别看师指露柱云唤者个作露柱则与背时迥区不唤者个作露柱则而今已别国云岂是佛法师云和尚好个时节国云只与么受用与老僧别师云若见有和尚某甲佗日悔去国云平生日用处直下道来看师云步[乞-乙+、]踏着毗卢顶言[乞-乙+、]勘破维摩诘次日又来问云昨日与今日请师辨别国云说什么昨日直道今日事师云云从龙风从虎国云云未起风未来时如何师云天上天下唯我独尊国云云门云我当时若见一棒打杀与狗子吃贵图天下太平如何师曰一口吞却了也国横点头曰此语不敢肯师乃喝国亦喝师又喝而出去国送出门曰我见多少学者未尝逢如公俊底宜祝发披衣㨂梁吾道师翌日重参佛国〃见来曰古人云大用现前不存䡄则时如何师曰和尚未问以前已现前久矣国云在甚么处师曰夜来狂风吹折门前一枝松国云如何是狂风师摇手中扇子国休去师云狂风岂不是扇子国大笑云綐见相似却也蹉了师于此服膺矣自叹曰人身难得佛法难遇[乞-乙+、]贱则贵岂丈夫志遂落发受具且夕留心于此㕝一夕坐僧堂闻僧隔壁诵百丈语云灵光独耀迥绝根尘体露真常不拘攵字蓦然有省夜半扣门呈其见解国云既是真正见解也宜建法幢立宗旨厥后大应国师应[(栚-木+言)-天+口]自横岳来京师馆于韬光庵师在相冽闻其手假辛辣趋于京径诣其室问云学人远[乞-乙+、]来化下请师一接师云老来无力且坐吃茶师云恁么用去只恐不肯国师云你是新到争知这里㕝师云千里同风岂不是君子国师云室中物色你试指出看师云七九六十三国师云无惭愧汉来处也不知师云谨谢老师以学人托上梵天国师云今日自领出去明日事你作么生师云天际日上月下槛前山深水寒国师云一死不𠕂活师便休国师便问五祖演示佛眼云牛过窗棂头角四蹄全出尾巴因甚出不得你试下一转语看师云曲心已露国师云如何是曲心师云拄天拄地国师大笑云与么空至他日有悔三日后师下语曰𣏐卜𦗟虚声国师云方得相似自尔昼参暮请不敢退转国师时卧疾经旬闭方丈户止学者㕘问唯师见许参请国师云你是天然衲子也不是一两生参学士国师羕　诏住京城万寿师从之侍巾瓶国师示以翠岩眉毛在么云门云关之语也师下语云将错就错国师曰是则是你能于关字着精彩他时别湏有生涯德治丁未国师赴于相州住建长师乃参随至彼未经十日因案上放在锁子忽然打透关字到了圆融无际真实谛当大法现前处汗流浃背急趋方丈下语曰𢆻乎同路国师大愕云夜来梦见云门入吾室你今日透关字你是云门𠕂来也师掩耳而出翌日呈二偈云一回透过云关了南北东西活路通夕处朝游没宾主脚头脚底起清风　透过云关无旧路青天白日是家山机轮通变难人到金色头陁拱手还　妙超胸怀如是若不孤负师意伏望赐一言近拟归故都莫惜尊意以为大幸耳　国师掇茟自书其后云你既明投暗合吾不如你吾宗到你大立去只是二十年长养使人知此证明矣为妙超禅人书巨福山南浦绍明延庆戊申腊月国师示灭心䘮既毕归京而卜居于洛水东衲子才六七辈刻苦自厉至忘寒饥一夕梦有六人僧状若罗汉居第一位僧云出𠀍时至何不出也师云仁义尽从贪𩂜断僧即颔而以竹针挑破𦛁后云为你抉出贫肉觉后头𦛁尚痛焉不𢆻而去云居徙居城北紫野不立佛殿唯𣗳法堂洗心子玄惠法师偕儒者九人奏于朝欲破禅宗禅宗若有奇特㕝吾俯岂敢诸儒征诘诸方禅将无有当意者诸儒闻师名而特来问云禅宗手假如何师云以虚伪示真实儒云圣人有虚言否师云有云既是圣人有甚虚言师云不见孟子有之象谓已杀舜了而入宫见舜在床琴舜见象来而喜岂不是虚伪其间激扬铿锵问答罢儒却问师云毕竟如何决断北义去也师云舜却杀象了也诸儒皆稽䫙而执弟子礼就中洗心子入室参禅造诣不浅不胜崇信之至施第宅而作大德方丈今云门庵是也师气宇如王人少近傍数年罕有为檀越外护者一旦　萩原法皇闻其风而召入内　上遣中使告师而𣣔披道服而除一重坐席谈话师𠕂三乞着袈裟而对坐一一许之　帝来(云)佛法不思议与王法对坐师奏云王法不思议与佛法对坐　上动龙颜一日　上来问云不与万法为侣者是什么人师摇手中扇子云皇风永扇一日面有来云朕欲以大德寺为朝廷第一祈祷处去师受命而云唯[乞-乙+、]　后醍醐天皇即位如前所来礼敬弥敦宠㤙益渥　帝召弟子僧入内　帝问云不与万法为侣者是什么人僧起而鞠躬僧却奏云不与万法为侣者什么人　上以手中圭划一划云这个聻师上法语云亿劫相离而不相离尽日相对而不相对不审是什么物请𦗟　纶言帝御茟书纸尾(云)昨夜三更露柱向和尚道了也　上书投机颂赐师云二十年来辛苦人𨒦春不换旧风𤇆着衣吃饭恁么去大地那曾有一尘又书纸尾云弟子有个悟处以何验朕师又书云老僧恁么验聻又　御茟书古人节角誵讹则语问师〃谨书纸奏对不可胜计　来洞院都护请师入　禁掖就五节　所俄设法座请师升座面前悬百丈禅师顶相　帝亦于法座右侧设御榻侧▆𦗟月𡖖云客皆在于左右前后拈香祝　圣罢师下法座　帝亦下御榻师奏云臣僧适来许多鄙俚言说㓛皈何处　帝指百丈真云百丈禅师为证明师云此外更无有人作证明么　帝便竖起拳头师云与么则南山朝北阙夜〃见明星　帝瞬目而祇揖师鞠躬而出去　皇情大悦次日赐兼金缣帛䓁两朝特赐兴禅大灯高照正灯国师号所赐庄田浓州长森播州小宅三职方并浦上总州远山方御厨信州伴野纪州高家仍见下官府宣正中年▆南禅虚席　诏下请师𠕂三竟不赴建武初下　纶旨云大德禅寺宜处五山之一也师却而不受之又下　诏云宜相并南禅净𠛴　萩原法皇　后醍醐天皇亲　宸翰有一流相羕不许他门住泾渭殊流贻言于龙华　御制临之刊之见悬于塔额左右萩原法皇自剪　御发造小塔安于其中被置在灵光塔左边盖为结与大灯当[乞-乙+、]来𠀍香火缘也筑州太宰府都督司马少卿上帖于师请住横岳山崇福禅寺诣阙而以此㕝奏　帝坚留之重敷奏以师翁行道地　帝乃允之才作百日主而告退还皈于大德垂三转语示衣云朝结眉夕交肩我何似　露柱𥁞日往来我因甚不动　若透得个两转语一生参学㕝了毕建武丁丑冬一夕召首座德禅开山彻翁和尚也曰我化缘已𥁞衣法并本寺末寺住持职㕝悉付与你克令子孙接续使不断绝未𢆻得疾腊月二十一日夜书亨首座相从久矣悟彻既人皆知之语而授焉又示遗诫于诸弟子云我行而后置骨于丈室莫别造塔其有以也夫汝䓁宜委悉二十二日午时欲端坐胡床示灭而久有足疾患不克结跏趺坐首座出以比为憾语师自以两手加左足于右股上左膝伤折血流沾衣至今血痕尚存焉乃书辞𠀍偈云截断佛祖吹毛常磨机轮转处虚空咬牙掷茟而逝大鉴禅师时住南禅有人传诵遗偈鉴闻而大惊云不意日本有明眼宗师也平生欲会面而人皆沮止之遗恨不少欲赴茶毗而缘有朝廷祈祷㕝不能也且遣僧人伺茶毗时至驰皈告之乃率大众出山门头讽经遣侍者二人赠瓣香(温中和尚正翁和尚也)瓣香至今为寺什物世寿五十六僧腊三十四门人悉遵遗诫亲羕印可嗣其法者妙心关山和尚兴德海岸池寺白翁野州了翁长福璧峰金刚日山贞庵主可监寺和典座各据一方接引学者师平居与物为春无町畦也迄于夫升堂而秉拂子开室而握竹篦以机攻机如张良蹑足而封韩信是贼知贼若孙子减灶而败庞㳙阿修罗王托动三有大城金翅鸟王擘破娑竭罗海谈笑而起临济于己仆叱咜而破云门之机关到于极处穿山透石壁鼻孔血淋淋有语录三帙一帙雪窦录着语有自来矣按夫云门遗诫云吾灭后置吾于方丈中上或赐塔额祇悬于方丈勿别营作又遗表云联叨凤诏累对龙庭继奉颂宣重叠庆赐师示遗诫准云门故㕝置骨于方丈塔赐灵光额沭两朝宠光优渥婴足疾患大应云门𠕂诞语[糸*系]发不爽也大应灭后十有九白嘉历元年奉　诏开大德法堂一香供大应二十年长养记莂若合符节入灭才九十年矣夫何门庭冷落子孙寝㣲所谓强弩之末势不能穿鲁缟者欤寔足叹息。

　　应永三十三年龙集丙午九月日德禅远孙小比丘禅兴谨状梗概以备大方尊宿名公铭塔之目云

　　开山大灯国师语录板行值应仁世乱坏劫时烧失矣今既逮百五十余岁十二世之子系(宗玩)㠯衣盂资𠕂刊三帙录不直半文钱若遂他昭览则人谓家丑向外扬矣。

　　时元和七辛酉年七月日奉寄附(于)大德云门庵
