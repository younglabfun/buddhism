　　《大正藏》第79卷No.2533
No. 2533
金界发惠抄卷上

　　         释赖瑜记


　　金刚界念诵私记（延命院作）
　　本轨云。金刚顶瑜伽莲华部心念诵仪轨（或无瑜伽二字）石山四卷次第二云。若偏依佛部而修时。心月轮中可观率都婆。即应名金刚界佛部心念诵仪轨。若偏依金刚部而修者。心月轮中可观五古金刚杵。即应名金刚部心念诵仪轨。若依宝部而修者。心月轮中可观宝形。即可名宝部心念诵仪轨。若依莲花部而修者。心月轮中可观开敷红莲花。即应名金刚界莲花部心念诵仪轨。若偏依羯磨部而修者。心月轮中可观羯磨金刚杵。即应名金刚界羯磨部心念诵仪轨。若依都部法修行者。心月轮中可观率堵婆五古金刚杵宝珠红莲花羯磨杵。即应名金刚界五部心念诵仪轨。然今所传仪轨正是依莲花部而修行也（文）。
　　又别释云。问。尔说五部总修之仪式。可造仪轨。何者众多要门只示莲华部心念诵轨则耶。答。依如来意趣金刚顶经旨。不空三藏造此仪轨。末叶凡夫不可决定。但所推量。若有求法人。来欲受学金刚界法。其人渐见。其心浅深根性利钝。是器非器率尔难知。然则示一隅究竟秘要辄不可授。其阿阇梨犹秘。于心地乃决定法器。可开究竟秘要之门。待人传也。由此义故仪轨不尽法旨欤（云云）又济暹僧都云。谓虽应通五部。一切有情以心莲花为因。而成佛果。故殊约莲华部也（云云）私云。娑婆世界众生。殊于阿弥陀佛宿缘深厚故。就莲花部劝修行也。依之显教经论中非劝西方。真言经轨又劝极乐故依莲花部造念诵轨则也。故五相成身住弥陀定印。心月轮观八叶莲花。良有以也。法印下六指相交。上四指相捻。显六道众生令证四身果也。又此印又有秘决。更问。又天台释云。释迦如来一代说法。经处处圣教。唯劝众生传心偏念弥陀求生。西方极乐国土。其余诸佛一切净土虽有一经两经略劝彼生。不如阿弥陀佛国处处经论殷勤丁宁劝往生（文）予于醍醐寺报恩院上纲奉传受诸尊法等云。次数部经轨加披览之处。又以劝西方。显密虽异。志趣是同者欤。
　　先上堂观者。次下云。次想吾身为本尊等。观是也。谓于上堂观有通别。今是别观也。随修何法观吾身为其本尊也。次下云。若观金刚萨埵亦得者。通观也。设修何法。观吾身为金萨也。故圆城寺八卷次第云。观自身为本尊。或金刚萨埵亦得之。初心行者皆是金刚萨埵故也（文）又大师持宝金刚次第云。参堂之间观。吾身是金刚萨埵也。首着五智宝冠。右手持杵。左执铃。足践八叶莲台。渐次步行。想起心王五智之都。趣法界三密之门（文）此次第虽如意轮为本尊。入金萨观。可悉之。门通观时诸尊中何必用金萨耶。答。长宴僧都口决云。金刚萨埵。右持五𦙶。左持铃。是最初菩萨至最后铃菩萨。摄持之也。即萨埵阿阇梨持念五部四摄之意也（云云）准此决者。金萨五部四摄故。用通观欤。又略出经云。一切众生所有心坚固菩提名萨埵（文）准此文者。表发菩提心义欤。故论云。云何能证无上菩提。法尔应住普贤大菩提心（文）随在何尊。若不发菩提心。其法难成。故殊入金萨三摩地也。即诵.字加持净衣者。石山二卷次第云。即诵.字加持净衣着身（文）。问。圆城寺四卷次第云。夫欲上堂者。先在室中。洗手𡃤口。取净衣加此密言。所著衣服成佛衣。密言曰。...................（文）言相违如何。答。小野广泽不同欤。先师口决云。结小三古印。诵.字加持之（云云）或次第云。次加持衣诵清净真言。或诵.字加持之（是师口也。皆有证文文）私云。清净真言者。前成佛衣真言欤。或又唵毗摩吕娑婆诃之言欤。大师仪轨中。袈裟加持用此明故（或吉里吉里明欤。桧尾口决吉里者。清净义也云云）。
　　次至道场门观。石山四卷次第云。次到门下时。住降三世三摩地。谓心月轮上有.字。遍体皆.字。变成降三世明王（其形如常）三度謦咳三度弹指（弹指辟除义也）谓左手五指舒。右手立舒五指。以右掌覆左手背。右大指入左掌。以左大指捻右大指背。便以右头指弹指。皆作声是也。即以右手作降三世半印。诵.字辟除亦结界（次三度扣扉）又一传云。三度謦咳弹指作声（弹指云相如前已明之）。
　　即入无能胜明王三摩地。谓心月轮上有.字。遍体悉吽字也。变成无能胜明王。心相赤色极大忿怒威光炽盛。作是观也。二手作金刚拳。各舒头指。以左手当心上。以右印诵.字三反。辟除及结界印身五处是也（每度诵.字一反云云）私云。今次第取两说意为此作法欤。但印十方石山二说中无之。无能胜明王者。大疏云。释迦化身。隐其无量自在神力。而观此忿怒明王之形。谓降伏众生可尽诸障也。无能胜即无可破坏之义也（文）。
　　时处仪轨云。无能胜明王于一切时处。魔冤不能侵。如来初成道。于菩提树下。以此密印言（文）私云。时处仪轨说可然。入堂内。是为成佛也。其印相以风弹。又伸风。顺逆加持指十方等。是降魔之义欤。印是怖魔印故。三度弹指等者。持宝次第云。三度弹指诵.字。譬如世人叩门呼人。诸佛皆住法界定以惊觉义也（文）。
　　次开道场门观。想开法界道场门是观也。问。秽土草庵室内。何法界道场耶。答。疏云。谓随如来有应之处。无非此宫（文）论云。若归本即是密严国土（云云）彼天台犹岂离伽耶别求常寂。花严又谈即染归净土。况于自宗乎。可辟除诸障者。前既用辟除结界。何又辟除耶。答。前堂外。今堂内。异故再用欤。右目有.字等者。问。大师宝钥云。..惠眼破无明昏夜。日月定光现有智萨埵（云云）相违何。答。此约增胜。彼就互具。故无相违。例如胎金。如次理智。又互具理智（云云）具如下辨（矣）。
　　次坛前普礼。略出经云。以尊重心住正念。礼十方诸佛及菩萨。以五体投地敬礼真言曰。金刚合掌者。普礼印用金掌者。高雄记云。当礼拜时。作金刚合掌即名归命合掌也。此归命合掌相叉意者。此十指者为十波罗蜜十方界也（云云）。又秘决云。师云。一切印代用此印也。又五指即五智也。一切印不出五智印。故云普印。又云。以定惠二手配佛界众生界时。左众生界。右佛界也。左五指上右五指次第重作众生界。令归佛界之义（云云）又云。两掌令圆处我性心莲也。交初节即未敷形也（云云）石山次第云。先入左足至坛前诵总礼真言作礼（莲花合掌）可想对大日如来五部圣众五体投地作礼（云云）高雄口决云。坚心合掌稍低头敬佛部诸尊。次莲花合掌亦低头敬莲花部诸尊。次金刚合掌亦低头敬金刚部诸尊了。次右手以所著袈裟揩夹于右胁。以左右手当前。裳揩上方。长跪普礼真言一遍礼拜（十方诸尊）四遍或五遍（云云）私云。或用莲掌。或通三种合掌。然今用金掌也。凡今礼拜通三业。诵普礼言。是口业也。五体投地是身业（五体投地如别记）至心即意业也。通法释云。顶局身。礼通三业（文）可思之。至心者。上所述运心也。御作次第云。专念两部诸尊礼拜（云云）或又持宝次第云。至佛前次第云。至佛前了。五体投地。拜本尊诸尊。观能礼所礼性空寂之义（云云）。次辩供。其辩供时。入不动三摩地者。八卷次第云。次辩供时入降三世三摩地辩备（文）除毗那夜迦障难法验速令成就故欤。下加持供物用忿怒王印言。即此意（矣）或师云。随部部入忿怒三摩地辩备六供为佛部者。入不动三摩地。余准知之（云云）六种供养即六度表示也。桧尾口决云。坛水·戒涂·忍辱花·进焚·禅饭般若灯·精进遍六置中间（云云）坛水者。一切草木蒙雨露恩施。生长果熟故。以水为施也。或以水平等遍类施行。无偏颇欤。戒香者。天竺法极熟时。沉檀等香和水。能除热恼。同尸罗清净义故以香为戒也。忍辱花者。一切草木花皆柔软故为忍辱也。进焚者。以火着薪。次第炽盛无体息故。以焚香为精进也。禅饭者。法花云。法喜禅悦食（文）禅定长养身心故禅为饮食也。般若灯者。灯照物如般若照境。可知（矣）。
　　精进遍六置中间者。谓自余阿伽涂花等皆左右备之灯香一种在中。而表六度中精进通余六度谓励余五度懈怠令炽盛。是精进故。大般若有其证（云云）又以阏伽等熏灯香。表通余度之义也。又义章中出六度各互相摄之义。精进通余度之义显然（矣）。
　　次着座普礼（略出经云。或如来座(全结跏也)或大菩萨坐(半跏坐也)五轮着地者。御口云。未必着地。只结诵印言礼。持宝次第云。端身正座。金刚合掌。观不动身。奉礼法界海诸佛运心（云云）或云。着座普礼者。诵普礼真言。礼本尊请加持。或诵忏悔颂云。我从无始来流转。于生死恒起诸烦恼。具造三业罪。今对大圣尊尽心而忏悔。如诸佛所忏。我今亦如是。愿垂加持力。众生悉清净（此颂或次第用坛前云云）私云。今流坛前着座俱不用此颂（矣）又广泽未必用着座普礼欤。
　　次涂香磨莹五分法身者。嘉祥仁王疏云。五分法身者。谓戒·定·惠·解脱·解脱知见也。凡夫惑累以五隐为身。圣人清高以五分法身为体（文）。又云。法身者。真法为体。妙解为躯。故云法身也（文）金刚界疑问云。问。以五分法身为涂香。而涂我身云事欤。当以涂香涂五分法身云事欤。答。自身本具此五分法身。而以涂香涂彼五分法身意者。涂香是戒波罗蜜也。戒者即万善之根本。所谓诸恶莫作（云云）今以戒香薰馥五分法身。蠲除烦恼之臭气。磨莹自性妙身正与。五分法身者。无漏五蕴（云云）。私云。无漏五蕴者。谓戒·定·惠·解脱·解脱知见也。千手仪轨说涂香菩萨功能云。由结此印诵真言供养故获得戒·定·惠·解脱·解脱知见五分法身（云云）依涂香印言力。本有五分法身今显现故。云获得等欤。或口决云。五指表五体。此五体为无明尘垢所行秽故。以戒香磨莹云也（云云）。
　　次三密观。略出经云。即于己舌·心·手中想吽字。即想其字变为金刚（文）广泽云三金观。或次第云三金刚观。或云。口决云。身口意三所观吽字金刚故。云三金刚（云云）私案。若约所观金刚杵。云三金观。若约能有三密云三密观欤。御口决云。舌上诵.四返。此乃灭身三·口四·意三十恶业。显得三部诸尊之义（云云）秘藏记云。以斯吽字安置身口意。观五钴金刚加持。则能灭无始以来三业罪障。如金刚能摧破一切物（略抄）。
    御口决云。妙契大师释（矣）问。三业配当有何故耶。答。合掌杀缚等善恶业表相。专手作故配身业。又印言·相对时以印为身密。故今教意胸中八分肉团观质多心故。为意密。口密可知（矣）又问。身口意各观月莲杵。有何意耶。答。或云。月.身密。莲.语密。杵.意密出。三密各具三密。是三平等义。.能证智。身语所证理也（云云）私云。今教意三密各有断证故。身口如次断身口业烦恼。而证显佛莲诸佛也。故即身义云。三密金刚为增上缘。能证毗卢遮那三身果位（文）或又月所证理。莲所依定。杵能依智也。所以定中惠但断惑故。为表断惑证理之义观月莲杵欤。
　　次净三业（略出教王二经无本轨。有明无印）本轨云。次当净三业观法本清净。解此真言明。得三业皆净（文）意云。依此印言功力净行者粗动三业。成本尊微细三密之义也。故略出经云。以一切法自性清净故。我亦自性清净（文）义决释此释云。先以思惟佛功德身清净境性。即了一切诸法自性清净。了一切法自性清净故。此一切清净法性入我身中。我同法性。是故清净（云云）秘藏记云。娑嚩（自性）婆嚩秫驮（清净自也）萨嚩（一切）达么（诸法）娑嚩婆嚩秫度欠（如上记云云）当知。依净三业印言加持力故。一切清净法性入我身中。我亦同法性。内外清净故云。下云即得清净内外清洁即此意（矣）稽首无上等者。此颂石山四卷次第无之。又二卷次第无广泽法皇次第有大师次第或有（矣）问。稽首归命同耶。答。稽首是身业礼。归命即意业礼也。身意可有浅深欤。故毗沙门天礼佛云稽首。去来现在诸佛归命释迦牟尼佛（文）然今无上法医王者三尊也稽首归命同礼三部诸尊故。不可有优劣欤。
　　次佛部三昧耶。印作率都婆形也。故云。佛部三昧耶。
　　次莲花部三昧耶。印作八叶莲花形也。故莲花部三昧耶。
　　次金刚部三昧耶。印作三古形。故云金刚部三昧耶也。问。前净三业即三部三密义。何重示三部三昧耶乎。答。或云。谓净三业三部被甲有二意。若约三部者。初净三业佛部。中三部莲花部。后被甲金刚部也。如次为体相用三大也。若配五部者。净三业宝部（见相应经）中三部如文。后被甲羯磨部。化他作业故（云云）或云。初净三业者。谓今昧闻法种洗三业之垢秽。成五智之妙果。未敷莲印。是众生位佛性也。加持五处。是加持五智种子之义也。今依闻法彼种将闻也。次三部各别印言显得三部诸尊之义也。次被甲印言显得三部大菩提心坚固既着金刚甲胄。故今又加持五处。是加持五智现行之义也。又约位者。初净三业是信位也。始翻三业妄染。信入如来藏性。故未敷莲印即众生佛性也。次此性既显发名佛部。故于住位中本性·习所成二种性开发。信根成就悟入佛境界。是住位也。是故佛部当住位也。佛顶印此义也。次莲花部其心既契佛境。故所起之行皆称性行。故万行开发众德粲耀。是开敷莲印之义也。即十行也。次金刚部称性之行流至三处如金刚。终至佛果。故以十回向名十金刚也。已下六峰大三古印。是生界佛界三部为形之义也。次被甲护身十地也。证涅槃之智名金刚甲也。佛果又摄第十地。佛果上三部功德圆满故。用大三古印。可悉之。又义。净三业者。一切善威仪也。此威仪皆向二无我性。今在凡位故用未敷莲印也。今值教法始向二无我性。熏法种故手作未敷莲印。口唱诸法清净等句义。意念其理趣。成三业清净。设又虽不知其理。依师教力一向信之。此一念信心皆摄佛境。在己心故。以佛地功德庄初信位。深教指之或云。初心即极或云即身成佛也。终至佛果时。初心一念初心佛境。历然终至佛果圆满也（云云）私云。今此五个印明者。若依大日经宗。初净三业是当地前三密行。疏云。此菩提心为复二句为因。若望生死中所殖善根。即名为果（文）。又金刚顶经云。若有众生过此教昼夜四时精进修是也。即地前所殖善根者此也。未敷莲印表在生死之义也。次佛部初地位开净菩提心佛智故用佛果印。次莲部二地已上大悲万行开敷义故用开莲印。次金部八地上方便究竟也。上下六峰表上求下化。二掌重表不二。此乃二利行已满。万德云显之义也。故次第云。三昧现前即得解脱此意（矣）即是向上方便也。次被甲向下方便。谓着大慈悲甲胄。更示果后利益也。故云。即起大悲心。遍缘我及一切有情等即此意（矣）若依金刚顶宗者。初是通达心。未敷印表本有菩提故。次则修菩提心。修显佛智故用佛顶印。次则成金刚心。心月观八叶莲故用开莲（矣）次则证金刚身谓自身诸佛金刚摄入故。重两手三杵示摄入之义也。后则佛身圆满也。但作一种大三古印表三部诸尊显现义。次释功能云。疾证无上菩提（云云）此意（矣）。
　　次加持香水。小三古印有四种。如别抄。或云。三古印空水合.字形也。即性德圆满上显三密智用也。军荼利者。甘露义。即加持水而令成.字智水。阿密栗帝是甘露义也（云云）长宴僧都记云。...者。.不也。.老死。即不老不死之义也。是云甘露之明一切坛场供物本尊像行者身等。皆是真如一理。今以此甘露中道理水弥洒之作其观念也（云云）。今次第空地合作三古印。愚案云。菩提心大地虽有万德出生之功。作烦恼障碍故难生。而合法身大空时离三业垢障。出生三部诸尊故。空地合作三古印欤。例如天地和合生万物（矣空是天义也）洒我及一切有情等者。疏第四云。以性净之戒香。和合性净之悲水。遍洒法界众生性净之心地。为令一切戏论皆净除故（云云）此中悲水者。今.字悲水也。性净心地者。今菩提心大地也。香有周遍功。水有性净德。谓.字悲水普遍法界一切众生菩提心大地。净除人法戏论。令生佛树芽也。此戏论者。百六十心三忘执也。以散杖三度叩器摧破三毒三忘之义也。故或次第云。洗净戏论百六十心（云云）或云。香水作性海观。散杖作龙观。..逆顺加持。上下二转之义（云云）注枳里枳里者。实惠僧都口决云。吉里吉里明王者。军荼利尊也。军荼利者。即甘露也。亦名大笑明王。谓吉里云。清净义也。即息灾义。军荼利者。增益之义也。甘露者。敬受之义。大笑者。降伏义也（云云）建立古摩略记凡吉里吉里言诸师说不同。或不动（大师说）或无能胜。或降三世。或军荼利也。但今次第意非军荼利咒欤。
　　次加持供物。高雄口决云。若就显教者。欲献佛物。一切天魔鬼神等触秽污。以此不净食物献佛时。佛都不受故无利益。以是以此真言等先加持了。若就真言宗者。无明妄想所生一切恶业。以真言力既净护献佛。然后显法界体性所显诸功德藏。所以先用此真言契等了。又以此真言印契。加持佛供常。亦余一切事。亦同加持之了（云云）。
　　小五古印者。八卷次第此半五古印用降三世印。今次第此印诵降三世明。似为降三世印。然不思议疏桧尾金刚界口决用金刚萨埵印。可寻决（矣）略出经第一。说降三世大印功云。若欲净诸供具。即以此契触诸香花饭食等。一一称吽字。皆得清净（文）私案。既降三世印言有净诸供具事。半五古印亦通用二尊。何失。例如三昧耶会四佛四波印。况金萨三世同东方因位也。降三世会金萨位置三世（矣）或口决云。半五古印五指是五智。从掌月降五智法水。加持供物。令成甘露也（云云）。
　　次览字观。烧净自他内外不净者。谓自身云内。他身及供物坛地云外。故俱舍云。自身为内。他身非情为外（云云）或又自他有情云内。供物大地云外欤。今此用.字智火。烧身器垢秽。非烧其体也。若烧自身体者。同二乘灰炭者欤。故桧尾记云。烧此身及器界。但烧诸触秽。犹存身器。譬如以火烧火鼠衣时。但烧诸垢秽而衣犹存。但烧种种垢秽不净。犹存本性清净身器也（云云）。
　　御作次第云。起从心即烧净法界不净（云云）。
　　私云。五轮成身时。心有.字。成火轮。故云起从心欤。
    次净地（二经无）次净身（略出求清净也）金界生起（最圆）云。房中护净观念等法。是则有前。为除房障事趣明白。不更释之。先净地者。地若不净何得法验。故先行之。纵虽净地。而身不净。何感佛德。故次净身（云云）真兴僧都记云。修瑜伽者。先观诸法本性清净。若不尔者。罪难灭。故然先观器界。后观自身。所以者何。器是所依。身是能依。先观所依清净之时。能依清净即易观。譬如世间为盛净物。先净其器（文）问。前.字烧既烧净身器。何更用净地净身耶。答。前总。今别。例如净三业及三部（矣）。
　　次净三业三部被甲印言异前。问。先既用净三业三部等。何又用耶。答。八卷次第云。今案。初三部三昧耶之中。既显诸尊。何因。更结三部心。则初三部即自身本觉。后三部表他身本觉。然则何可谓之（云云）问。于净三业。前加持五处。今何加持四处耶。答。为显五智四佛欤。
　　次观佛（略）出中无明。兴记云。此先观理佛性也。真如佛性遍在法界。如胡麻油。以虚空喻法界有性。以胡麻喻真如佛性。乃至草木无非佛性。此义如是。言遍照者。大日尊也（云云）私云。今文未必理性遍在。此乃遍空诸佛。金刚顶经。守护经等。油摩诸佛之说分明也。如胡麻者。或表诸佛集会之数量无尽。或诸佛身量如胡麻（仪轨说）或诸佛遍法界。如胡麻油遍麻中（大疏说也）。
　　次金刚起。生起云。次观于遍空诸佛。佛皆住法界定。若不惊觉者。恐不降起欤。因次行金刚起（云云）。兴记云。此次明观行佛性也。今助释云。其行佛性未遇佛法因缘以前。沉隐难知。如人入定过缘初觉（云云）今谓不尔。前摩油诸佛示从定出也。故千手仪轨云。名惊觉一切如来印（文）又金刚王仪轨云。惊觉尽虚空界一切如来（文）石山次第云。由结此印诵真言。一切如来皆从定出。瑜伽者。意作此思惟。启告诸佛。我身少惠少福设苦海。附托诸佛威神力。唯愿不舍大悲本愿护念。拔济于我诸一切如来各加持护念修瑜伽者。获无量福智。身心自在（云云）（千手仪轨文）略出经云诵前密语三反。即念诸佛三昧觉悟（云云）。
　　次本尊普礼（出大师梵字次第）生起云。诸尊随之从定而起故。行四礼（云云）私云。仪轨中无本尊礼。但四礼也。然四礼虽礼诸尊。但似礼四佛。故更礼大日欤。又小岛次第云。四礼前用普礼。奉礼本尊今同（矣广泽）。
　　天台等诸次第等。未必用此礼（矣）智证大师决云。何但有四礼无大日耶。答以五古可思。四礼是四佛礼大日法故。行者同彼（云云）私云。五古是五佛。而四古曲向中古。四佛归大日之义故。行者礼四佛。四佛礼大日。故用四礼。五佛礼自备故。不用大日普礼也（为言）又石山四卷次第。唯四礼不用普礼也。
　　次四礼（有二经）遍身中所有微尘数者。兴记云。身中佛性不可教故。问。一身之中但有一佛性。何云尘数。答。一佛即是一切佛故（文）御口决云。我心一一极微刹那。或金萨。或金刚藏等。法法尘尘。皆性佛性然功德法佛法尔曼荼也。故不空常言云。归命本觉真法身。乃至三十七尊住心城（文）又云。诸法无足相。为灭之所缚。若三密外起。此凡夫之身转为如来力（文）诸法无定相者。非显宗诸识所变。或真如缘起之义。法法尘尘。皆具诸尊德用。或金萨。或金刚业等。随机而现故。云诸法无定相等也。此即德用性佛性然四曼故。永异显也。私云。身中五智三十七尊。乃至尘数不可说诸尊故。云微尘数。此尊皆入金刚萨埵三摩地。故云。为金刚萨埵也。余金刚藏等准之。舍身遍法界者。惠舍身命义也。高雄口决中。四礼云一一身份遍十方界。又法花云。观三千大千世界。乃至无有如芥子许非是菩萨舍身命处等（文）此意欤。又口决南方云。一一身份遍往十方诸佛所（云云）分身义非舍身欤。由以此四种印等者。已下重出四礼得益。此文出千手仪轨又略出经第一云。唯愿一切如来金刚萨埵哀愍加护。愿一切如来以金刚宝与我灌顶愿一切如来为我转金刚法轮。愿一切如来为我作金刚事业（文）。或次第四礼名真言经。如次出此文（矣）前云。金刚藏。今云。虚空藏所。云法菩萨。今云观自在。同体异名欤。
　　次金刚持遍礼（略出四礼首也）或云。此礼中方大日也。又义总礼五部十方诸如来也（云云）私云。今次第意。大日四佛各别礼毕。今文总礼五佛也。五佛尽一切佛故。云十方诸佛礼事供养也。故大师开题中。一切如来者。五智如来（云云）又小野僧正千心今遍礼云总礼金刚持。可思之。或又上五佛礼。是显心王五智如来。今遍礼又礼心数诸尊也。故云十方诸佛也。注....句依师传加初者。大师御次第。此句在初。仪轨中置纥。今案。兼本轨大师二意。安首尾欤。略出经但出此一句（矣无明也）石山四卷次第。终加此句。初无也。同二卷次第。初加此句。终无也。
　　次五悔。石山二卷次第云。次普贤行愿（如轨）谓䠒跪合掌诵五悔也（云云）广泽法皇次第。次普贤行愿（云云）二四字云。普贤行愿者。总名也。五悔九方便共可云尔也（云云）安然对受记云。五悔印明同九方便中五也。或轨有五悔印明。珍和尚说。此五悔亦名普贤行愿。正可六悔。于劝情有二。一请久住世。二请转法轮。故阿閦轨出二真言（文）又新渡金刚界仪轨云。六归命（云云）私云。第四段分二立六归命也。又五悔次第。异说不同也。千手五秘密两轨忏悔·随喜·劝请·回向·发愿次第也。天台大师以忏悔劝请随喜回向发愿为其五也。觉超僧都胎藏生起云。且述今意云。欲修万行者。礼三宝。万行虽多不出心行二种善也。忏悔是心。随喜是行也。故此二种略表一切断恶修善故。为二次第。万行皆依佛转法轮故。次劝请。三世一切善皆回向故为后也（取意）问。忏悔是随一。何五皆云悔耶。答。天台弘决云。皆悔罪故名皆五悔。忏悔破三业遮性等罪。劝请破法谤罪。随喜破嫉妒罪。回向破为诸有因罪（但轨生死为说有因）发愿破邪愿罪（云云）今准可知（矣）又最胜王经其意分明也。问。何故有必五耶。答。兴记云。古德云。配五智有五。今谓为精进五相。所谓被甲加行无下无退无足（文）对受记云。五悔是则五智。准真实经五佛如次。寂静·调伏·求财·敬爱·增益·护摩。即是如次五悔功德（文）私云。五悔前有表白神分等。依之或次第云。表白神分祈愿。次五悔（云云）或云。天众地类一切神祇皆有佛法护持誓愿。故添法乐蒙权护也。又佛是理。神是智。请诸神智力。为护本尊理体。先用神分也。灵分祈愿祈师息利益。是大悲先利他之意也（云云）御口云。五悔五大愿配五佛有二说。各以初配大日。或以终为大日。余四如次配四佛也（云云）。
　　次五大愿。此五大愿出尊胜仪轨。密严院释云（其文广故不戴之。往可见矣）或云。初愿东方金刚萨埵菩萨心门。第二南方大虚空藏菩萨福智门。第三西方观世音菩萨智慧门。第四北方虚空库菩萨大精进门。第五中台大毗卢遮那如来位也。此五大愿次用普供养三力者。下释此印言功能云。由此印诵陀罗尼供养故。获无量福聚。犹如虚空。得五神通分身百亿。摄济受苦众生。皆作安乐利益。即于现世获无量福。当来得生净土（略抄）准此文。用此印言为成五大愿自利利他功德也。又或经云。救济一切众生。则为于诸如来广大供养（文）准此文。以五大愿功德。作供养本尊诸尊欤。
　　次三力。又以三力因缘和合力。为成前五大愿之功德也。问。以三力配因缘方何。答。先师义云。以我功德力者。内缘谓自修行功也。如来加持力者。外缘谓佛菩萨智识也。及以法界力者。内因。谓真如本觉性种也。彼释论因缘具足门。本论举诸佛菩萨缘。释论示自修行之功。因者。本觉性种（云云）慈行释云。马鸣就显唯合他缘。龙树据隐唯明自缘（文）可思之。问。疏十一云。以我功德力故。以如来加持力故。以法界平等力故。此三和合故。成不思议业力也（文）此释法界平等力未必本觉性种欤。又三俱云缘。何云因耶。答。法界平等力者。真如法界其性平等故云尔。彼不分亲因疏缘。因亦名缘欤。大日经第七云。我所修福（以我功德力也）佛加持（如来加持力也）普贤自体法界力（文）此文段云普贤自体。岂非指佛性真因乎。
    次四无量观。今此四无量观依千手仪轨文。秘藏记说同之。对受记云。四无量心是则四智（云云）或云。四无量者。与乐为慈。拔苦为悲。不害为喜。舍亘三事。问。弥勒为慈。观音为悲。显密通例。何今普贤为慈虚空藏为悲乎。答。御口决云。佛心是大悲心也。普贤菩萨心。又佛心故为大悲欤。虚空藏配悲。出生义中。东方四菩萨为自行。南方四菩萨为化他。大悲化他门故为悲。南方幢菩萨是虚空藏故。观音为喜。拔苦义由自性清净故。自性净故拔苦生喜乐故。虚空藏配喜。是平等义。性相空即平等虚空藏故。问。四无量配八识四智方何。答。初慈无量。第八识大圆境智。谓普贤之境界遍有性界也。如来藏令发菩提心。次悲无量。第七识平等性智。谓觉观流转诸有者。此智能折伏诸结使。令备福智故。次喜无量。第六识妙观察智。谓自性清净之理在有情之中。此理能作说法之用故。次舍无量。心前五大成所作智。谓此智有菩提分法七觉支。能起诸事业故（云云）理趣会仪轨云。演心遍三界。普施于众生。心遍众生界。普门为极济。随类极救已。咸授与菩提。心住平等。不见有自他。唯此一性相即是普贤性（文）此中初二行各以二句如次配四无量心。后二句总结一性也。今此四无量者。大日四行时。普贤·文殊·观音·弥勒。如次慈·悲·喜舍也。或普贤·虚空藏·观音·虚空库。如次配之。或文殊虚空藏是一体。弥勒虚空库又同体欤。或随尊随法。四行菩萨可各别欤。一切有情皆如来藏者。在缠佛性故云如来藏。故心论云。一切有情皆含如来藏性（文）。等同普贤菩萨者。修显菩提心欤。故论云。何能证无上菩提。法尔应住普贤大菩提心（文）。或又同本有普贤欤。故或处云。一切有情皆如来藏。普贤菩萨自体遍故（文）。此普贤是在缠欤。起种种烦恼及随烦恼者。谓五根本非一故云种种。故大疏第二云。谓五根本烦恼及百六十随烦恼等（文）。准唯识等根本增百故。彼论云。百二十八根本烦恼及彼等流诸随烦恼（文）皆离我我所执等者。谓我我所执者。遍计所执。蕴处界者。三科法。即依他法也。能取所取者。若不离能取所取依他相见分也。若离别心境。遍计能取所取欤。瑜伽者。已下文示四无量心得益。是又千手仪轨文也。
　　次胜愿（略出有）法皇次第云胜心。仪轨云。行者。广大愿。次应发胜心（等文）大师梵字次第云。次胜愿（文）今依大师次第欤。桧尾口决云。文云。行者。广大愿。次应发胜心。谓诵广大愿真言发其胜心。次文愿一切有情至于悉地。谓正明胜心。于中文世间者。言有漏。出世间者。谓无漏。言悉地者。是梵语。此云成就。即有漏无漏果报也（文）私云。今一切有情下五秘密仪轨文。已上本仪轨文也。既具四种藏性者。众生身中本具四菩萨性故。云四种藏性欤。四菩萨者。前四无量心菩萨也。问。四无量胜愿何异耶。答。或云。四无量四智是别。胜心大日即总。总别异故。或次第四无量略胜心。或胜心略四无量（云云）愿一切有情等者。问。以行者三力因缘。令一切众生证大日果。宁非因果相违乎。答。菩萨慈悲利他为先。故行者所修力及众生拔济也。故前四无量心云。以我修三密功德力故。愿一切有情等同普贤菩萨等（文）然化功归已故非无行者得益。故四无量心得益云。身中顿集无量福聚（文）今又准知之。又略出经说胜心云。复应思惟。是诸众生无始以来流转生死。皆由黑闇所。覆悭贪垢重。我今为除彼等烦恼。皆令成就世间出世诸悉地智（文）兴记中胜心金刚眼·金刚掌·金刚缚。如次为信·住·行·向也。仪轨中大金刚轮·地结·方结三种印言无之。
　　次大金刚轮。此印言等本仪轨无。石山次第云。出军荼利仪轨（云云）得入金刚界大曼荼罗者。轮坛也。故题云金刚轮也。漫荼罗者。故云坛。新翻轮圆具足也。坛者。本垣义也。轮者。摄持义。如世车轮摄持[輳-天+田]毂轴。即轮圆具足之义也。或云。天竺以洁净作法筑平坦坛。其上画作诸尊像行之。是云曼荼罗。四智四行等万德具足故。云轮圆具足也。坦然平土故云坛也。即本有菩提心大地也（云云）身心备三摩耶等者。石山次第云。入漫荼罗。受三世无障碍三种菩萨律仪。身心备十微尘刹世界微尘数三摩耶无作禁戒（自下全同此文）故知。三摩耶无作禁戒者。三世无障碍智戒。即佛性三摩耶戒也。是又三聚净戒故。云三种菩萨律仪也。当知。依今印言等力入轮坛。其身备禁戒。除违犯咎。如故加光显也（云云）。
　　次金刚撅（亦名地结。大师梵字次第同之）次金刚撅并金刚壗本仪轨无。石山次第云。已下二种出无量寿仪轨（云云）法皇次第云地界撅也。前成轮坛了。今更以金刚撅立地结界也。大小随心。圆城寺僧正云。结界。或一处。或一里。或一世界。随意（云云）长宴僧都口决云。自行时。一房一间（是初行者所好也）最极七里（云云）印二大合向下印即立撅之义也。云成金刚不坏之界。即此意（矣）或云。五方结撅。立五方。是大结护也（云云）不空罥索经二云。加持宾铁金刚撅量长八指。加持五色线索七遍。系撅头上针列坛界。则得周遍七瑜缮那。成大结界。其地未拔撅去。常为结界也。
　　次金刚墙（亦名四方结。大师御次第同）谓随前界量四方周匝。而成金刚墙。又是结界也。秘藏记云。结界有二种。一者次第。二横也。初次第者。最初菩提心是因也。佛位是果也。当观想。自此因地至于彼果位。纯一观行净菩提心。更不起二乘外道心。是曰次第。二横者。我一心法界中毗卢遮那。乃至四佛四波罗蜜。十佛刹微尘数如来。宛然而有。为烦恼云雾所䨱弊。不得明了见。观想除去是云雾。开显本有庄严。更不起妄想无明等烦恼。是曰横。观是理。真言印契是事也（云云）或云。是结界者。于上本有菩提心。起修生因行果。此十信等行位。不难起二乘外道等无明妄想境界纯一行菩提心大地。故云结界叵（云云）。又高野结界文云。仰愿诸佛欢喜诸天。拥护善神誓愿。诚此事所有。东西南北四维上下七里之内。一切恶鬼神等皆出去。我结界所有。一切善神鬼等有利益者。随意而住（文）或云。此文集经第四说。军荼利法之处也。遍智院御口决成贤云。高野结界者。军荼利结界也（云云）。
　　次金刚眼（略出有）石山四卷次第云。以..瞻视。或传名金刚眼。或传名遍视摩吒。又云目瞻视也（云云）二卷次第云。又名遍视..（云云）..于两目等者。略出经云。次想两目为金刚眼。复于右眸想有摩字。于左眸中有吒字。即想。摩字变为月。吒字变为日。即以金刚所成眼。瞻视虚空一切诸佛。由此瞻视。得一切如来所共称赞（云云）问。今次第初开堂门观云。右目有.字成日轮。即惠也。左目有.字成月轮。即定也（云云）又石山到门户观云。便..于两目（右摩日也左吒月也）（云云）相违如何。答.凡..日月等左右配当。经轨说不同。仍随应用欤。略出经文如先引。理趣会仪轨云。右目置摩字。左目置吒字。右日左月（云云）又大师梵字次第云。右眼.日惠。左吒月定（云云）故左右配当不定。此乃定惠互具。理智不二故随应（云云）故大师宝钥云。摩吒惠眼破无明昏夜。日月定光现有智萨埵（云云）可悉之。对受记云。睿和上说。次大我（摩吒观也。如文）右眼想.字为月。左眼想.字为日（云云）记者私云。灵岩金刚界记同日初说。安祥寺记云。右左摩吒为日月。慈觉大师不动法记云。右目摩日。左目吒月。略出经文同大师说（云云）御口决云。两拳安腰。当流习云。自身观须弥。两拳观日月。须弥半复有日月之义也（云云）。
　　遍观空中佛等者。桧尾口决云。谓以是日月轮遍视道场尊像。及视虚空中诸佛也（文）以金刚眼等者。此下得益。是略出经文也。已上印言说文。皆本仪轨文也。有暴众生等者。暴恶众生也。一切障碍毗那夜迦者。于佛法等作障难故云尔。于毗那夜迦有四部众故。苏摩呼童子经上云。复次世间有诸障难毗那夜迦。为求过故。逐念诵人。于中分别总有四部。摧坏部主名为无忧大将。护世四王所说真言有持诵者彼作障难。野干部主名曰象头。摩醯首罗所说真言有诵持者。彼作障难。一牙部主名曰严髻。大梵天诸风神等所说真言有持诵者。彼作障难。龙象部主名顶行释教所说诸妙真言有持诵者。彼作障难（略抄）。
　　次金刚掌（略出有）生起云。金刚眼力既净供物。乃至结界。因次结金刚掌印。令诸众生圆十度（云云）福智二羽合等者。桧尾决云。谓右手名福羽。左手名智羽。禅进忍戒檀智力愿便般若。是名十度。即右大指名禅。乃至小指名坛度。左大指名智。乃至小指名般若度。可悉也（文）一切印之首者。同决云。谓此印一切印为首也（文）兴记云。说印相云。福智合一切诸行福智为首。故云一切印之首也（文）。先师云。此印云。印母。又云。印起（云云）时处仪轨云。一切诸密印无非从此生（文）。由此金刚等者。自下功能出千手轨。但彼轨具文十波罗蜜下有得十自在一句。十自在者。演密抄九云。十自在准摄论及花严经。一寿自在。二心自在。三庄严自在。四业自在。五生自在。六解脱自在。七欲自在。八神力自在。九法自在。十智自在（文）。已上印言说文依本仪轨。但又出略出经并千手仪（矣）十度十波罗蜜是梵汉不同。然依位浅深云度。云波罗蜜。正云到彼岸也。
　　次金刚缚（略出有）生起云。十度圆满。依无结使故。结金刚缚令解结使缚（文）本仪轨云。即彼金刚掌｜十度结为拳。名金刚缚。能解结使缚（文略出经全同）桧尾｜记云。言缚者。是十指相叉把结。是十指入掌中相叉名内缚。十指头外相叉名外缚。今是外缚。可悉（文）此印一切从缚起。印以此印为首。三摩耶会诸印等是也。金刚萨埵仪轨云。诸三摩耶印。皆从此缚生（文）故大师即身义。三摩耶智印本出金刚缚。可思之。能解结使缚者。兴记中。此印言配十回向云。此位菩萨离憍慢等。所有缚着得解脱。心行普贤行。故云。能解结使缚也（文）。私云。既述功能云。速得十地满足。何云十向（矣）约当欤。十向名十地欤。未审。又法皇次第云。能解缚。又缚不缚（云云）（又下文云。缚解。解诸缚云云）由结下功能出千手轨也。上印言依本轨。又略出经千手轨（矣）。
　　次开心。生起云。自他既断结使良堪召无漏智故。次为召入无漏智。先开心殿之门（云云）千手轨此名摧十种惑障金缚印也。功能又云。能摧灭心中十种惑障。所谓则观显发晖身口意金刚（文）私云。三业烦恼不净十种故云尔欤。或五钝五利十使烦恼也。
　　能净第八识。亦除杂染种者。大疏第一云。今修平等三业清净惠门。一切蕴阿赖耶业寿种子。皆悉焚灭得至虚空无垢菩提心（文）准此释。今开心灭赖耶中业寿种子。故云能净第八识亦除杂染种也。次又智召无漏智。入于藏识中者。得虚空无垢菩提心之义也。斯则三句中初地菩提心为因句。五相中修菩提心位欤。故仪轨云。烦恼习种子善恶皆依心。心为阿赖耶。修净以为因（文）。然兴记中以开心已下四个印言配四善根。今开心为燸位也。释云。以寻思智伏二障现行。故言净藏识。杂染种者。现行非一。故云种。种者。种类。非是种子（取意）恐违仪轨及大疏文。前金刚缚云。能解结使缚。是则现行也。今云种。何又现行（矣）。所以准大日经等。地前位度三妄。故云能除结使缚。寄齐如上十地究竟也。故云满足十地也。仪轨云。想身证十地。可思之。..二字等者。金刚王轨云。开心印。先于右乳上想怛罗字。左乳上安吒字。想此二字如户扉。以前缚印指心上。三掣开之（文）此又印言依本轨等。功能出千手轨（矣）。
　　次入智。生起云。既开心门故。次召智（云云）。千手轨此印名金刚遍入印。略出经云。金刚召入契。观自在王轨云。入智字印。瑜伽莲花部念诵法云入智印也。召无漏智入于藏识中。同本仪。略出经云。又想面前婀字遍照光明。为生菩提心具大智。故令入己心殿中（文）石山次第云。师口云。以其二头指。取前观月轮中.字安自心满月轮中也.想取字时。小开取讫跓相。即顶上印散也（云云）。广泽次第云。前一肘间有八叶莲台。其上有恶字。色如珂与雪。悟了智慧一切通明（其字狭印置心莲云云）略出经云。即得金刚召入智。此智慧能了过去未来现在一切所作事业。皆悉悟解。未曾闻百千般契经其文字义皆得解脱（云云）法皇次第一切通明者。此经意欤。由结此印下。千手轨文也。从正文云皆得顺伏加持不散（文）石山同之。
　　次合智。生起云。既召入无漏智。何令散去。故次闭心殿门（文）千手轨合智印。名金刚拳三昧耶印也。瑜伽莲部念诵法云。开心门印三摩地。仪轨云。如来坚固拳印。略出经云。以婀字置于心中者。以鑁字当闭心殿门户。此密语是一切如来金刚身证（文）私云。.字真言终字欤。法皇次第云。金刚缚两空立。二风封闭心门（云云）。此以印闭也。义决云。金刚拳者。佛坚智相也。以佛坚智持于法身印智菩提。能令成就坚牢德藏。故名封闭心殿（云云）。
　　次普贤三昧耶。生起云。无漏惠既入我心。当观我身变成普贤。故次结普贤印（文）。自开心至今普贤三昧耶本性中。无示其名（矣）千手轨云。三昧耶印金刚王轨云。普贤三摩耶印也。自身成普贤等者。本轨文也。千手轨云。则观自身等同金刚萨埵。处在月轮。又想观金刚萨埵在身前。如镜中影像。与身相对等无有异（文）。对受记云珍和上说中云。身前观普贤。我身亦同普贤也。其言中三昧耶三字。约佛法僧。亦三部。亦三身萨怛鑁（三合）一字我入入我义也。记者私云。以三昧耶约三三法。出大日经三三昧耶品（云云）珍和上说前观普贤。异今文欤。注加持四处者。出惠运记。今同普贤故。殊用加持欤。
　　次极喜三昧耶。生起云。既成普贤菩萨故。次以大悲箭射破厌离菩提心（文）本记云大誓真实契又云极喜三昧耶。理趣印。如意轮轨云。观喜三昧耶印也。大悲箭者。对受记云珍和上云。印中二空是弓。二火是箭（云云）厌离心者。桧尾记云。厌离心者。是厌生死乐涅槃心（文）兴记云。其厌离心为菩提敌。其大悲箭如射怨箭。故云大悲箭（文）问。厌求是菩萨之用心修行之轨则也。故起信论中。地前菩萨以厌求心趣向佛道（云云）。
　　尔何。答。厌求有大小。今舍二乘厌离心也。故下结法轮二乘种云厌离。依之唯识论中云下乘般涅槃障。起信又以二种法执为对治邪执。但意熏文不违大悲厌求故无违。况彼犹十地位舍彼。云不念生死不取涅槃乎。兴记中。以此极喜三昧耶。为通达位。名极喜地也。自合起信论文。极喜三昧耶者。桧尾记云。极喜三昧耶者。是由作是印。诵真言。入法界定也。诸佛从定出加被行者。如来喜乐。行者亦舍厌离心欢喜。故名极喜。三昧耶者。平等义。本誓义。惊觉义也。除障之义也（文）。今次第下文意同此也。但次第虽不出行者欢喜。意可存欤。三昧耶四义者。平等本誓等也。今次第由此以下文同此意欤。
　　次降三世。生起云。虽成普贤。而慈悲之义魔界难伏。故次结降三世忿怒印（文）兴记中降三世为第二地乃至成佛为第十地。为修习位也。本轨云降三世大印。千手轨云三世胜菩萨印。金刚王轨云胜三世印。略出经云。三世威力决胜契也。理趣会轨云。分二。当心前称吽举右嘘。次吽举同左。三吽相钩结。次发申进力。在转顾辟除。右旋成结界（云云）略出经云。次即以止羽腕上置观羽。以檀惠度相钩竖进力度。作叱喝相貌。是名三界威力决胜契。亦名大力契。欲结此契。先应三遍称吽字结之。似云阴雷声。取密语。最后称一吽发字○若有诸魔作障碍者。见此契也。皆悉远离被。得一切处拥护己身（文）私案。大师宝钥云。多【口*疑】三喝无明波涸（云云）依此经文欤。三遍称吽是三喝之义也。由结此印等者。此功能全同。石山次第彼次第云。三摩地法说也（云云）私案。今功能全同千手轨。前前皆尔。此何依三摩地法文乎。
　　次莲花三昧耶。生起云既成忿怒王。堪于转轮主故。次结莲花三昧契（文）石山次第云。右传名金刚莲也（云云）千手轨云莲花三昧耶印。此印文并思惟说俱依千手轨。功能出本轨。千手轨云。由结此印诵真言加持故。一切三摩地。一切方便。波罗蜜速得成就（文）法皇次第云。得成其部转轮主宰。速得成就三摩地。亦方便。亦波罗蜜（文）此依千手轨也石山次第云。转轮之主宰者。成转法轮王也。主宰者。王义故（云云）私云。转轮者。王也。主宰自在义。即是观自在王义也”
　　次法轮。生起云。转轮主宰能破二乘厌离菩提之心故。次结轮印（云云）此印文等全同等轨文也。然摧彼厌离轮句有二点。御口决点云。摧彼厌离（于）轮（荼利）意轮是能破法轮也。或人（亲贤法印）捡真兴释更读点云。摧彼（乃）厌离（乃）轮（于云云）彼释云。言法轮者。三十七种菩提分法。摧破烦恼故名为轮。言厌离者。即身见等坚执作用。摧破正见亦名轮。以正法轮毂辋辐力。摧破身中身见边见等。故云摧掣于自心即灭二乘种。言二乘种者。谓所知障。二乘不断故成其种。种种性。非是种子（文）私案。二点并虽不皆文。标次结法轮印。释摧破厌离轮。标释论匆不可违。故御口决点为胜（矣）就中石山次第云。口决云。是法轮印摧二乘人。厌离生死。心种之轮也（云云）此口决既置隔法辟以轮属法轮（矣）相承口决尤可仰信。彼真兴记奥云。余初学此道。未圆师说（云云）若尔以未传师说之释。猥勿褊相承之口决（云云）况彼桧尾记云。阿赖耶识中违背菩提种者。是二乘人忻自分涅槃。厌离生死。心种第八识自体分所（云云）此又云厌离心种。不云轮乎。
　　次大欲（二经无）生起云。摧二乘之心。今当专求大菩提。故次结大欲印（文）本轨云大欲印。大乐金刚轨云金刚秘密三昧耶印。普贤金刚轨名索罗多金刚印也。禅入智虎口者。惠运记云。口决云。谓金刚缚左右大指头指各相捻。以右大指出入左大指头指之间也。是大指头指间穴名虎口也（文）兴记云。禅为俗谛。世间法故。智为真谛。出世名故。以禅入智。显和合义。智能吃惑故。云虎口（文）。
　　智证瑜伽记云。大欲者。以左入右虎口也（云云）石山次第同运记。今又依彼行之。随诵而出入者。或师云。三诵出入。即谓大欲菩提（云云）法皇次第出功能云。二乘发悲救。凡夫入佛果。佛出度众生（云云）理趣会仪轨云。次除边转心。令归平等智。前印坛惠交○真言曰（出法轮言）才作此印明。二乘发悲救。凡夫入佛界。佛出度众生。皆由是加持。获得普贤心。真言曰○（出大欲言）如记文者。今此功能见法轮功能。然为大欲功能。深意难解。然二乘起悲。凡夫入佛界。是大欲义故。前虽灭二乘种。未及起悲。故为大欲功能欤。八卷次第同之。私云。二乘起悲。凡夫入佛界。是前法轮归平等智之义也。若起悲故为大欲者。可属大乐。云圆城大悲种故。
　　次大乐不空身（二经无）生起云。志求菩提法。必以成就众生故。次结大乐不空身印（文）对受记云。珍和尚云。菩萨住空后出缎故云不空（文）次当召一切者桧尾记云。是召次真言普贤十七尊种子。名召一切也。是诵其真言即名召也（文）私云。今此真言梵字十九字。何云十七尊种子乎。五秘密轨中正出十七尊种子。真言其数十七字也。谓十七尊者。金刚萨埵欲触爱慢内四供。外四供四摄也。自成已下四句桧尾记云。是说印真言功力也（文）智证记云。大欲为定。大乐为惠（文）法皇次第出功能云。凡圣同受悦。是名大我等。菩提大欲满自成大染智（文）私云。上二句依理趣会仪轨。彼轨出功能云。由是真言故咸住大悲心。圣凡同受悦。是名大我等（文）八卷次第云。已上三个契脱。略出经谓。法轮·大欲·大乐不空。三个印也。
　　私云。千手轨。又脱三个言（矣）。
　　次召罪略出有。生起云。虽成就众生。而不灭罪者。自他烦恼犹有障碍故。次结召罪（文）本轨云。次结召罪印（文）略出经云。钩罪契（云云）御口决云。此印言浅略义如次第。但三诵三召也私勘云。石山次第云。或师说云。三诵三来去（云云）又御口决云。深秘义云。如印文作印。明三反诵毕。二风三召。随召各.诵。然诵.二风内缚诵.。二水二地内缚。二火端想..独古左右观火炎也。然后诵摧罪明。诵...三字时。如次三反拍也（云云）私勘云。理趣会轨云。次召无始来妄见所生罪。缚忍愿如钉。进力傍如钩。心想召诸罪。罪状饿鬼形如。及印向心。召诵此诚实语。由此三密门。尽集自他业。称吽进力跓称索。引入掌诵𤚥。内相叉。两两相钩结。已缚诸罪业。忍愿申如幢。布怛罗吒字。观成金刚杵。相拍如摧山（文）略出经第四云钩罪契。经云。结金刚缚已。申忍愿为钉。曲力进度。于忍愿首。作跋折啰股形。勿相拄着。又于进力度端。各想有穰（而伽反）字。以钩曳彼身中所有罪障。诵此密语（召罪朋）诵此密语时。想彼罪形如鬼形状。黑色发竖。即以二羽诸度。各各相钩头入掌内。以进力二度钩交彼罪。令入掌中。余度而各相舍。申忍愿二度为针。于愿度头想怛啰字。忍度端相卓（知可反）字。又于字上想生火焰。交取彼罪。诵此密语（摧罪明）诵此密语已。用进力捻之如弹指法。右上左下（文）又惠运记云。口决云。二手金刚缚竖二中指相着。其中指背竖二头指勿相着初分如钩。至于真言终发吒。以其进力一遍招。如是二遍至第三反。除发吒。更称惹。即招之称吽。二手缚成内缚。缚之称鑁。以上说召罪印相也。以下说摧罪印也（云云）对受记云。珍和尚云。金刚缚立二中指。申二风指如钩发吒字终二风招之。三诵三召了。更称惹。招之入掌（是钩印）次称吽。二风右抽左。背入掌（是索印）次称鑁。中指以下三指成缚（是锁印）又云。有三印（云云）私案。御口决依略出理趣会轨意欤。但经进力禅指异此（矣）或寻云（觉洞院法印亲快）何今加四摄印明除铃耶。御口决云。未传其所由（云云）私勘云。大师御口传云。第四.声是先达所除也。故金刚界召罪所用上三（文）除第四字。又至诸佛菩萨者。四字共用（云云）御口决得证据者欤。问。智证大师金刚界记云。.有两声。一欢喜。二瞋恚。辟除时瞋恚声。结界欢喜声用（文）既辟除用.。若尔何除乎。答。大师御口决又非自由。略出经理趣会轨唯用三字。故不可生疑。但智证释违经轨说。何必苦劳。况对受记所载彼师说欤。彼既三印乎。起大慈悲等者。兴记云。又来去者。往还五趣利生之义。悲增菩萨往三恶趣。代诸众生受取众苦。故云。召诸有情罪自身。三恶趣众罪召于掌止观灭罪。故云召掌。惑业染污。故云黑色。障菩提月故喻云雾。善人畏人如见鬼形（文）私云。两掌是止观二羽故。入掌是以止观灭罪义也。来去召罪义。未必往来之义（矣）。
　　次摧罪。生起云。既召取自他罪。今当摧破其罪。故次结摧罪印（文）内心起慈悲者。外现降伏相。故云变成降三世。外虽现降伏忿怒相。内心起慈悲。故云内心起慈悲也。本记云。内心起慈愍（文）忍愿应三拍等者。兴记云。言三拍者。伏贪瞋痴。言三恶者。贪瞋痴故（文）私案。准降三世称者。应贪瞋痴。理趣释中其义分明（矣）然准前所召罪者。诸有情罪者。指前文诸有情罪。即是他众生罪也。三恶者。指前自身三恶趣罪也。故前云召。今云摧。召摧虽异罪体可同。故彼记意未必约自他罪三拍是摧诸有情罪之三毒之义欤。若余似不摧自身罪。理趣会轨说召罪云。尽集自他业文（普贤修行轨同之）又说摧罪。观成金刚杵。相拍如摧山忿句及怒形能净诸恶趣。诵明忍愿拍。或三。或七反。文既云恶趣。应是三恶趣（矣）私读文点云。摧诸有情罪三业。皆辟除。又读前文云。召诸有情罪。自身三恶趣众罪。召于掌（云云）若召于掌三字唯破自身罪似他罪不入掌（矣）。
　　次业障除（理趣会轨云秘密印）生起云。虽摧众罪而决定业难转。故次结净业障印（文）理趣会轨云。次结秘密印。散坏业障轮。而成佛事业。金刚桉惹理。进力屈背合禅智。押其侧（文）私云。桉惹里者。合掌梵语也。略出经见（矣）今文进力屈二节者。进力各屈第二[/卽]欤。或又进力各屈两[/卽]。先师依第二说（矣）。
　　次成菩提心（三十卷教王经名大明印。又云月光印也）生起云。业障已灭。身器清净。良堪受菩萨心戒。故次受戒（文）本轨云。次成菩提心。自他令圆满印。如莲花契安于顶之左（文）兴记云。今此地中（第十法云地也）十心圆满。是故说云成菩提心。自他圆满。自圆满已。令他圆满。故云自他。此地初心犹未能升灌顶之位。故说印相云安顶工（文）石山次第云。印如莲华契者。谓莲花三昧耶印也（文）私云。广泽用八叶印欤。未必然。三十卷教王经说此印云。此大明印坚固应作金刚转。小指大指二皆竖起。是印住等摄心。此说名为月光印（文）用莲花三摩耶印。会此经说（文）自他圆满者。自觉觉他义。即二利圆满义欤。此业障除成菩提。二个印明教王略出两经中。不出之。本仪轨中两印言。
　　次妙观察智。石山次第二云。问。何故此定名妙观察智定耶。答。观诸法性相及诸法自相共相说法断疑。第六意识所转得妙观察智之用也。今爰观诸法如幻等。观自心界理。故云妙观察智（云云文）同二卷次第云。先数息观（将入妙观察智定初静心方便也云云）用弥陀定印。妙观察智真言曰（已下至于诸佛加持一印十真言也云云）唵三摩（引）地跋娜铭（二合）纥哩（二合引入云云）问。本记云。应结等持印。二羽金刚转仰安于脐下（文）是非弥陀印。故广泽二卷次第如轨文。一卷次第（北院御室作）等持印外缚印仰安脐下。大指合端（文）此法界定印一说欤。何违本轨文。用弥陀印耶。答。经轨说非一。三摩地轨·法华轨·理趣会轨·金刚三轨。皆用妙观察智印也。略出经置右手于左手上（文）是常法界定印也。而今次第注云。师传无量寿印也（文）。
　　御口决云。经轨口决不同中。以相承口传可依凭也（云云）况余仪轨说分明也。大师释云。秘藏奥旨不贵得文。有以心传心（云云）私助云。五大虚空藏轨·大疏等中。可依师口之义有之。况复理趣会轨云。缚印仰置跏趺上进力有竖双合。禅智相跓押进力（云云）准此文者。今轨文欲明妙观察智印云。金刚缚仰安于脐下欤。所出真言既妙观察智言。岂不尔乎（但此言本轨无之。千手轨出。彼轨结妙观察智印诵此言也）问。御作次第云。等持印外缚当前（文）答。御作无尽藏次第云。次妙观察智（弥陀定印云云）又御仪轨云。次等持印结羯磨印（定印也云云）又御作仪轨云。次等持印结羯磨印（定印也）当心（文）大师御意又二仪俱存欤。此下五相成身观也。本轨云。运心诸有情月上如来威速成如普贤（文）问。月上如来者。何佛耶、答。石山云。诸有情皆有月轮如来性。由我修三密之力。速显现彼月轮。令证大日如来位也（文）广泽法皇次第云。普贤大士。昔于月上如来所。发菩提心。故令一切有情如是（文）私云。取仪轨文二师大异。广泽意。月上如来者。已成佛如来。普贤是修因之。菩萨也。普贤大士于月上佛所发心。故云如来威也。石次意。一切有情本有心月轮佛故。依本觉佛力今证大日如来。故云月上如来威速成如普贤也。普贤者。大日如来也。又二卷次第云。普贤者。是大普贤地。是自性法身也（文）速成如普贤文顺石山释（矣）但法皇意令一切众生发心。如普贤大士也（为意）然桧尾记同石山（矣）御作次第同广泽也。且于今文料间非一。觉超僧都成身记云。大分为二。初明方便。从应结跏至真实智五行偈。明阿娑颇那伽三摩地是也。次明正观。从即观于空中迄。成本尊真言。明五相是也就初为三。一调身。初一行三句是。二调息。次一句是也。后明定中观相。后三行是也（文）此意即观于空中已下。正为五相文。以前为五相方便也。又玄胎五相记云。今就此观文有九段。一数息观。二无识身观。三定中普礼。四通达菩提心。五修菩提心。六成金刚心。七证金刚身。八佛身圆满。九诸佛加持（文）此记意初一颂明入定印。端身下三句为数息观也。谛观下三行为无识身观也。行者下为通达心。自下又如次第（矣）。
　　安然菩提心义第四云。先修调心入定及观十喻。不须更修阿婆颇那伽法。次诸佛惊觉。次定中礼佛。次请示行处。次教观自心。次授彻心明。次已见满月。次发菩提心。次心坚固明。次月观莲花及我为莲花。次身为本尊。次诸佛加持（文）此意以谛观诸法性等文。为十喻观。不为无识身观也。石山二卷次第云。先数息观（将入妙观察智定初静心方便也云云）运心诸有情（乃至）止息令微细（云云）用弥陀定印。妙观察智真言曰（巳下至诸佛加持印十真言也云云）三摩（引）地跋娜铭（二合）纥哩（二合引入）次入阿婆颇那伽三昧。谛观诸法性（乃至）普礼真言曰（出真言也）次通达本心（云云）今次第同石山次第并玄昭记。石山四卷次第。妙观察智印言。出数息观轨文前。但彼次第但释轨文无配数息观。今次第数息观文。次即得如来不动智者。寂灭平等智欤。安然释未判何文。若请示行处至也。见满月可属通达心欤。唯愿诸如来等文欤。又或金刚界次第（未知作者）身心不动摇下为通达心也。又玄昭下释云。次空中诸如来（乃至）。
　　如理谛观察。为普贤行愿地。谓通达菩提心也（文）。私云。诸义皆有理。然请所行处为达心文。应理。但今次第等行者等二句属此文。请行处来由故。或又结前属后段故。今案云。既闻是说已下。可通达心。故三摩地轨云达心云。既闻是说已如。教观自心（乃至）如理谛观心唵（一合）资多钵啰（二合）底微㔁迦噜弥（文）或又复想礼佛足下可为达心也。此正请达心之文故。问。法花仪轨诵通达心明毕。始静虑专住寻求自心。令观心无相。达人法二空义。此意以空智为通达心也。若尔今文谛观诸法性等空观可属通达心也。若云空观达心方便。后月轮观为此心体者。第二菩提心可无观心。此外更不说修菩提心所观故。云知。以空观为达心。月轮观属菩提心也。是以千手轨心地观经等以空观为达心（见）尔何。答。五相成身源虽自经轨中出。定法相心论所判。而至第三三摩地明五相观行。依云何能证无上菩提问。粗云法尔应住普贤大菩提心。释彼义。于内心中观月轮文此岂非观本有月轮。是即同本轨。云观心如月轮。若在轻雾中（矣）论云。为贪瞋痴烦恼之所缚故。可思之。彼观智轨等无相空观为达心。菩提心遮情一边当心论所说胜义心也。今经轨说表德实义故。空观遮情成表德方便也。故遍空诸佛惊觉沈空理。令入表德达心也。故大师释云。虽入此宫初发佛。五相成身可追寻（文）但观智心地等释者。虽遮情。菩提心浅略故。属达心为引入方便也。例如为小乘引入。大乘初立五位（矣）次至第二心无观行者。二心俱虽观月轮。明昧不同故。何无二心所观异。依之修菩提心结云。能令心月轮圆满。亦明显（矣）可悉之。烦恼随烦恼蕴界诸入等者。大疏第二云。谓五根本烦恼。百六十心随烦恼等（文）私云。五根本烦恼者。贪瞋痴慢疑也。此五根本。五度再数。成百六十心也。具如疏文也。唯识论云。百二十八根本烦恼。及彼等流诸随烦恼（文）前五根本加五见为十烦恼。此十中疑后三见。唯分别起惑也。余六通俱生分别。分别十烦恼。约三界有百十二。欲界四谛下各十。成四十。色无色各三十六（除瞋也）成百十二也。俱生欲界六色无色各五（除瞋也）成十六也见修合论。成百二十八也。随烦恼其数多。根本等流故。云及彼等流诸随烦恼也。蕴者。五蕴。界者。十八界。入者。十二入。新云十二处。是三科法也。幻焰等十喻如大疏第三释也。诸佛如胡麻者。教王经疏云。如胡麻者。取油麻津腻满中。以譬诸佛遍满之相（文）。略出经诸佛遍满虚空。如大地油麻津腻满中（文）或本云。诸佛如来满虚空界。数如胡摩（文）千手轨云。遍满法界。一一佛身微细。由如胡摩（文）五字心品云。无量诸佛相好具足大如胡摩。数如微尘周遍法界（文）私云。今轨文不违何义欤。不见于身心等者。桧尾口决云。文云。不见于身心者。梵云。阿娑颇那伽三昧也。住是三昧言住寂灭平等究竟真实智也。是准显教菩提。当八地已上。何故者。住如幻三昧。是第八地也。亦文言想身证十地。故是第十地也。然今八地已上行相同故。今八地已上（矣。文）私云。八地上无相无功用行同故。云行相同欤。又依大日经。八地上为方便究竟故。又佛性论云。八地已上境界皆同（文）又宗睿金刚私记云。阿娑颇那伽者。是显教八地以上。住如幻三昧。次想身证十地者。是十地（文）此记同。但不云第十地（矣）是一道清净等者。口决云。次文是一道清净者。是指三乘第十地究竟佛所证也。次文金刚喻三昧及萨婆若智者。是三乘家等觉菩萨所证名（矣）然今是毗卢遮那究竟位名。是亦名为大普贤地也。今是定志三乘究竟位佛。未知自心开一乘极究竟位成佛。故教汝所证一道○清净。更令知自心理佛果极位也。故次言应满足普贤方成最正觉也（文）又宗睿金界记云。次云一道清净者。三乘十地究竟佛。次云金刚喻等者。是三乘宗等觉。今大日经名大普贤地（文）问。一道清净前云三乘究竟佛。复云一乘究竟佛。前后相违（矣）又牒金刚喻定萨婆若文。三乘等觉所证名。今毗卢舍那究竟位名（云云）金刚定等觉。萨婆若妙觉是显密大同之提。而三乘浅位为密乘极位。其理不可尔若大日极位指萨婆若者。不顺释起尽。于一法可作两释。故尔何。答。一道清净理是极无故。云一乘极究竟位佛。然所惊显佛想三乘十地究竟。故云。定志三乘究竟佛。未知自心开一乘究竟佛也。故能惊密佛指一道清净理。令知极无理佛毕。更授五相观门。故云应满足普贤。方便成最正觉也。五相中前四因普贤行故。云应满足普贤。第五果位故云成最正觉也。次于金刚喻三昧。作二释也。显等觉所入定名。今五相成身。是入定观故。云金刚喻三昧。故云大日究竟位名也。对显云究竟也。故住心论释第九心云。汝所证是一道清净未证秘密金刚三摩地（文）可悉之。次阵萨婆若句者。同文故来。故睿记不举萨婆若也。但本轨举者。五相秘密三摩地中。佛身圆满为要。故尔举也或又普贤又指佛果也。故石山二次云。普贤者。大普贤地。是自性法身也（文）问。检本经所惊是一切义成就菩萨。何云显佛。又一道清净第八心。何云第九心乎。答。高雄口决云。即余教至究竟作佛名为一切义成就菩提知真言门佛惊觉彼菩萨宣。汝莫以所得一道清净。而为究竟等。则其菩萨答云。我未知其理。愿示悟我。即佛宣。汝满足法界智。方则可为大觉等（云云）（毗卢遮那并金刚顶等意也云云）此释既显佛云成就菩提分明也。此中法界智者。大日大圆镜也（心月轮秘释有）今五相观门。是即身成佛秘观故。圆镜力故。实觉智之意也。次一道清净名第九非无其证。花严经二十六云。一切无阂人一道出生死（文）又嘉祥法花游意释法花花严同异云。所言同者。同明一道清净（文)是其证也。又义十地金刚定萨婆若如次。天台花严真言也。谓显密合论次位中。天台寄十地故。云三乘十地究竟佛。花严当等觉位故。云等觉菩萨所证。天台不思议三谛云唯佛境界。故云佛。花严十玄六相云普贤境界。故云菩萨也又一道为显极佛。极无摄密故。云然今毗卢舍那究竟位名也。故嵯峨灌顶文云。一道清净之理。于显最极醐醍之妙果也。于秘密从此发极无自性心（文）亦名大普贤地者。瑜伽四地中第三等觉位名。故宗睿云。今大日经名大普贤地（文）定志三乘等。准前可知。或又三乘者。小乘大乘一乘三乘中。天台究竟乘佛故。未知自心等者。未知自心开金刚一乘究竟成佛故（云云）故教诚云。应满足普贤等也普贤者。大普贤地。即等觉位也此即当花严。故香象探玄记中。指花严云此普贤法也。最正觉者。萨婆若。即佛果真言也。一道清净即天台。故秘键云一道清净妙莲不染。又戒序释所谓空性文云。是空性。即所谓一道清净一真法界之理也（文）天台止观云。一实不虚故。一道清净故（文）。
　　次通达菩提心（指归名通达本心。石山云。论名通达菩提心。广泽同之。天台三彻心明）觉超记云。若总释通达菩提心五字者。总自行者。三密也。若分字释者。通达二字因行者三密也。菩提心三字因所观菩提心也。通达之名正在意密。能观智能通达菩提故。其身口意密。是通达之助缘也（文）玄昭记云。谓观自心如轻雾中有满月也。意者。无垢净识真如理处通达本有性德佛性大菩提心。故名通达心也（文）并诵彻心明者。教王经云。自性成就真言摄真实经名法身求心真言。文殊轨云莹彻菩提真言。金萨轨号通达菩提心密语也。问。彻心义如何。答。超记云。今言彻心者一云。以行者质多心智月彻入行者汗栗。若质多暗心欤。又若以佛质多智月彻入行者质多。若汗栗暗心欤（文）。如意轮记云。汝想于心中所内恶字门。以字彻于心（文）准此文者。今既云想阿字门。以字彻于心之义也。私案。彻案者。通彻义。谓行者以能求心通达彻见自心本有心月轮之义欤。为示此智用种子并真言也。故云想.字门等也。.字是菩提心种子故。问。但应观心月。何用字耶。答。有二意。一者。字者是佛智。以此智加持行者心也。二者。字是能诠。以能诠字观所诠理也。或复诸说不同。或直观理。或直观月。或观种子变成月轮。故瑜伽次第法云。先想心中所内恶字变成满月。仰面向心。阴昧朦胧如处轻雾（文）今似月轮中观阿字（矣）观心月轮。若在轻雾中者。石山四云。次云。言轻雾者。明大悲兼也（文）。桧尾记秘藏记云雾是水。水即大悲。月是智。故知。雾中有月。表大悲中有智也（文）兴记云。二障残种薄如轻雾。佛他真如犹如朦胧月（文玄昭记同之）私云。菩提心论云。为贪瞋痴烦恼之所缚故。于内心中观日月论（文）准此文者。以烦恼云轻雾欤。但大师等御意示在缠本有悲智之义欤。
　　次修菩提心（桧尾口决云。证菩提心。广泽云菩萨心。御作次第同今次第也摄真实经名大菩提心天台名无染心）玄昭记云。二修菩提心。谓观自心如清净满月轮之意。前于性德菩萨心。发修得菩提心。故名修菩提心也。是则净除二障轻雾习气。显得清净圆满月轮也（云云）。觉超记云。前名通达。此名修习。如大乘见修道也。又此心无垢染故名无染心。问。前亦观月。何彼加通达言。此直名菩提心。答。心依前通达功。离障成菩提了。故今直云菩提心欤（云云）私云。准大日经宗。菩提局因为初地者。初地有三心中。入心是见道。即通达位也。住满是修道摄故。如次可配欤。若依本有修生义者。通达心可在地前欤。初地入心见道是修生故。彼经意摄十信三贤。名信解行地。地前不立位。故如教诵真言等者。此三句本轨并石山二卷四卷本无之。御作广泽等无之。故知。以真言以前轨文。结通达心欤。藏识本非染等者。古德次第。以此四句属修菩提心。又以能令心月轮圆满益明显句。为成金刚心段。证金刚佛心圆满。又尔也。或云。先德意五相文以真言为其终（矣）今谓不尔。三摩地轨真言复食项便见心。圆满如净月（文）真言前无心如净月言故。此二句文成通达心相也。今轨文。准彼可属通达心也（云云）私云。今轨四句二句等。皆结前之文也。所以通达心菩提心观月轮。明晦为二心别。故今文云自心如满月。下文云圆满益明显也。第四证金刚云汝于净月轮观八叶莲花等。指第三成金刚心也。第五佛身圆满自心为莲花清净无染著者。指第四证金刚也。此等皆先德意虽结前心。以结前属后段。是论章疏等通例故属后段欤。后四心皆量复言。是生后文也。切文非先德次第。御作次第亦尔。若又依五相浅深科文者。以复作复告复白等可为后段初也。但第四云应当智。今次第第四应当智为初也。或次第云。五相皆以结之属前。复言为后初。是次第顺文（矣）但以三摩地轨备润色。不可然。此二句同今轨四句故。又千手轨真言前虽无心如满月言。言后无示此旨。千手轨真言后无述前意之文故。智五相皆以真言可为结也。问。藏识本非染等意如何。
　　答。超记云。阿赖耶有三义。谓能藏·所藏·执藏义也。谓与杂染互为缘故。有情执为自内我故虽有三义。正依执藏立赖耶名。无我执位永舍此名。烦恼习种子善恶皆由心者。显此识摄诸法也。习即如文。又种子异名也。具如唯识等（文）兴记云。烦恼习者。有二释。一谓烦恼之习气也。二谓烦恼是现行。习谓习气。种子如文（文）超第二释者。习即种子也。异兴两释（矣）桧尾记云。藏识本非染者。如来藏识。不有有为阿赖耶识也（文）。
　　私云。如来藏识者。性宗第八真识。此妄义也。故云藏识本非染也。故净影义章第三云。一名藏识。如来之藏为此识。故（乃至）五名真识体。非妄故（文）嘉祥宝窟佛性为第八也。不有为阿赖识者。道相宗业种生赖耶也。故法藏释中。引经云如来藏者。不在阿赖耶（文）不生不灭如来藏不在业种生赖耶也。故彼下云。如来藏者。不生不灭（文）次下是心为何物等者。释有为赖耶义也。此赖耶持染净种子之中。起烦恼业现行轮回六趣。依赖耶故。云皆由心也。故兴记云。此惑业经一切皆摄第八识中。记烦恼业。生死沉沦。皆由自心故。云由心（文）（善恶者。黑白业也）已上下转缘起也。心为阿赖耶等者。上转修行义也。口决云。次又自心为阿赖耶。至喻若满月。是有为如来藏也（文）兴记云。修清净因福智熏习故。转有漏证得无漏。是故第八名为大心。大者广大。证得广大二转依故。云唯识云。由转烦恼得大涅槃。转所知障证无上觉。虽真体本性清净。若不修行。谁显净性。是故菩萨长劫积集福智二行。显得真如本性清净。故云长时修福智等（略抄）私云。第六识修清净因福智熏习故。转有漏第八。成无漏第八。云大心也（为言）真如本性者。释藏识本非染。谓藏识中有自相及实性。今举自相显实性故。云真如体也。口决有如来藏者。此意欤。若依性宗者。义章云。次将六识对于本识。明相熏发。彼六识中起染起净。所起染过熏于本识。彼本识中所有闇性。受彼染熏成染种子。染种成已。无明转厚。无明厚故。引生六识。于六识中染过转增。如是展转积习无穷（私云。依如来藏成界趣。下转缘起也。无明上文意也）于六识中所修净行熏于本识。于本藏中佛性真心名为解性。解性受彼净法所熏成净种子。净种成已熏于无明。无明转薄。无明薄故变起六识。于六识中起善转胜。如是展转乃至究竟（私云。依如来藏有涅槃证得。上转修行也。同下文也）是故六识望于本识。互为因果（文）。私云。性宗意断证智犹有为故。云有为如来藏欤。无体无事等者。兴记云。此文且约识实性。说真如无色形。故云无体相。真如无动心。故云无事业（文）超记云。次一行重难云。心无形质。何为月轮。为心有体。为有心。月事通难云。无体亦无事（云云）体事者。真实经云。体用（文）心月轮秘释（密严）云。无体亦无事（是空缘生虚伪体用。非遮本有真实理事）即说亦非月（遮非世月）由具福智故。自心如满月（文）桧尾记云。次文自无体至于亦非月。是空如来藏也（文）私云。今所遣体事指前烦恼习种子等体用也。故云空如来藏。故胜鬘经云。空如来藏若离·若脱·若异。一切烦恼藏故（文）前藏识中本非染释如来藏识。即不空如来藏也。故胜鬘云。不空如来藏过恒沙不离·不脱·不异。不思仪佛法故（文）又义章云。如来之藏名为藏识。以此识中綩含法界恒沙佛法。故名为藏（文）今文云。长时积福智喻若净满月。即此意也。凡于空不空藏诸师解异。龙树慈恩等约净染二法分别空不空。南岳依净法差别平等。为二藏。嘉祥有人义约在缠如来藏出缠法身份二义。自义同前龙树等义净影空不空俱约能现智。判二藏也。秘释意法佛法尔心智故云藏识本非染。性佛性然四曼故云长时积福智。此等诸法非九种迷情体用故云无体亦无事。无漏性德心月故云喻若净满月。遮非世月故云亦非月也。水尾（玄静）口决云。心月轮者。即第八识也。此中诸染净种子本自有之。故于月轮上所现见。.等诸字变成三昧耶形。三昧耶形变成尊形。亦是第八识中所具法门故。即显也（取意）月轮是白净信心义也（云云）可思之。问。藏识本非染等。尔阵何异耶。答。兴记云。前文唯明真如本性清净。此文明显本性清净。一重义深故与前别（文）超记云。彼真实经有后七行。无初一行。今轨意者。为显初观心月之体。抽彼一偈加其终欤（云云）离诸烦恼垢等者。兴记云。烦恼垢者。本随惑等。言能执者。能遍计心即是迷情。言所执者。遍计所执即实我法。等者等取遍计境。真非妄执。所缘境故（文）意云。今菩提心离烦恼非能执心所执性等。无垢清净如满月也（为言）。
　　次成金刚心（广泽云。成莲花。大师梵字次第如今次第。汉字次第云成莲花心。真实经坚固菩提心。天台云金刚莲花。亦名菩提心坚固）兴记云。三成金刚心。谓观清净月轮中有本尊三摩耶身也。意者为显此菩提心坚固。犹如金刚之用。于心月轮上。观三摩耶金刚之体。故名金刚心也（文）石山四次云。传法师加种子也。谓此净月轮上有.字。变成开敷红莲花（文）问。诸经轨中。于成金刚心。唯观三形。故略出经云。于自心月轮中想金刚杵（文）。观自在轨云。于其月上观一金刚莲花（文）。何今观种三乎。若复兼观种子。今次第以大日为本尊。若尔可观大日种或五部种。故广泽次第云。次成莲花心月轮中鑁字。成率塔婆。前吽字。成五古。右怛路。成摩尼宝。后颉唎。成红莲花。左恶。成十字金刚（文）尔何。答。五相观无一准。然诸仪轨次第等。多分第一二相但观月轮。昧明为异。第三心月轮中观三形。第四观自身成三形。第五成羯磨身也。今次第此意也。然大师无尽藏次第。于第三心月四重顺逆观。并五智种子成五种三昧耶身也（四重观门如下字轮观出）又普贤修行轨中。于月轮中观白莲花。置本尊种子。成本尊契（云云）此等于第三心观种子三形也。又金刚王轨说通达心云。汝观心吽字门。本性清净如满月（文）此文通达心。又观种子也。今次第通达心云汝想阿字门。又此意欤。又御口决云。通达修菩提。是本有修生菩提心。俱心月轮中观.字。是菩提心种子。故。金刚心金刚身俱观三昧耶形。前心月轮中观本尊三形。后自身成本尊三昧耶身也。第五佛身圆满即成羯磨身也。广敛观今于三摩耶形论之。又于种子可有此观也（云云）故知。经轨等随应不可显定（矣）但诸次第中成金刚观三摩耶形者。御作仪轨云。其圆满月轮之上在纥哩（入）字。成八叶莲华。莲华上在五股金刚杵。虽有名三种。体无二无别成一大莲花。普周法界（文）此释之意字杵虽似别。终归莲体。故于第三观三摩耶形也。又观种三等。有五部各别诸尊各别五部都法（觉超意也）又石山四次云。想此心台。有五部总合一大卒都婆身（文）此释非五部都法。五部都法出五种三形故。非五部随一大日。云五部总合故觉超记云。今以三门分别。一者五部随一观。二者诸尊随一观。三者五部都法观。然今受金刚顶莲花部仪轨故须先辨莲花部观也。此亦有二。一辨种子三形。二明金刚莲花。初有异说。或唯观三昧耶形。如意轨云观金刚莲花。或双观种子三形。如千手轨云。有八叶莲花。莲花胎中观讫哩字。或种子变成三形。如文殊轨云。有昙字。即成般若剑（云云）次明金刚莲花者。或云。五古变作之莲花也。有云。五古为茎之莲花也。有云。金刚言通五部。塔杵莲等皆名金刚。或云金刚与莲花也。此等释皆先德所传。但五古为茎名金刚莲花者。疏释大日经金刚莲华云。金刚杵上有莲花台也（云云）似有证据也。又金刚言通五部者。非无其义。次此中通明二部者。难详。今轨出金刚莲花真言了云。汝于净月轮观八叶莲花（云云）若二部何只云莲花耶。有云。金刚是金刚界也。即通五部。莲花是莲花部也。显在于一（云云）此义甚善。余四部种子。三形等准而知之。次明诸尊随一观者。可观诸尊种子三形。如各别轨。第三明都法观者。对记云。具足可云心月上有五部种子。成五部三昧耶形。然五部三昧耶形异说甚多。具如对记且示一。有云。心月轮中观五种子。.....。变成五种三昧耶身。卒都婆·五古杵·宝·红莲花·羯磨杵（取此释意至要故。不恐繁载之）准此释者。广泽约都法故出五部种三也。今次第受莲花部仪轨故。出莲花部种三也。问。今次第大法别行中是大法。何用莲花部种三耶。答。题既云莲花部心。五相亦云莲花。入理门虽似别于证果是一故。虽云莲花部。五部具足也。就中今次第并石山二卷四卷次第云。成金刚心。金刚是五部总名乎。又石山二卷次第心月轮观卒都婆。是即大日三形也。又四卷次第修菩提心。心月轮中观五部种子三形也。彼既尔。此岂不尔乎。
　　次广金刚。次敛金刚（广泽云。广莲花敛莲花）大师梵字次第云。次广金刚。月轮上有莲。渐遍大千界乃至法界。利益诸有情。.....（云云）次敛金刚。此莲花渐敛乃至小千界。小还收如故。......（是二口决）石山二卷次第云。次广金刚。汝观心月轮上有五古金刚。上有卒都婆。令普周法界（出广真言）心想。此月轮金刚卒都波渐遍小千界·中千界·大千界乃至十方界次敛金刚。想此卒都波渐小而量等于己身（出敛真言）四卷次第同今次第。但敛金刚云合金刚心也。问。本轨全无广敛观。依何经轨用此观耶。答。大师金刚界仪轨不出广敛观。无尽藏次第·五重结护等用此观。又先德作次第。或用。或不用。石山二卷四卷本俱用之。今次第依彼欤。略出经·千手轨·法花轨·金刚轨·观自在轨·金刚王轨等中出。依此等经轨用此观也。问。或金刚心次何故用此观耶。答。上所举诸轨中。第三相之次用广敛可有二意。一为令所观三昧耶形。大小无碍自在。二为遍法界诸佛引入自心中也。所谓广观先见三昧耶形周遍相。敛观收之令还同自心之量。此是大小无碍之义也。次为诸佛引入者。广敛观时令三昧耶形令同自身量时。所冥合之诸佛随引入自身内也。是则转心成身相之观门也。问。于三摩耶形用广敛者。第四心可用此观。何诸轨等必用第三心乎。答。可有其义欤。大师五重结护无尽藏次第广敛后举坚固·成就两明。此二明如次当佛身圆满诸佛加持言（矣）又觉超记释广敛云。或第四后用之（云云）私云。此等意证金刚心次又可用广敛观也。然诸轨说皆成金刚心次陈之也。具如五重结护抄记之。又四卷次第成金刚言次出广敛二言。证金刚次举坚固成就二明。其次出佛身圆满诸佛加持二明（矣）依此文。不当佛身圆满等也。注已上二种非仪轨等者。非本轨说故云尔。非余轨无此说。以金轨说今轨加用。是口决也（为言）广金刚意在轨者。指本轨令普周法界等文欤。依之今次第以汝于净月轮观八叶莲花等文。似为广金刚（矣）圆城寺次第以此一行文为广敛文。属证金刚心（矣）。
　　次证金刚身（广泽证莲花身八卷次第同之。论云金刚身。大师梵字次第同今文。天台名金刚莲花界。或云如金刚）四卷次第云。次作五古印当心。诵真言三反。想此心台五部总合成一大卒都婆身。证金刚身真言曰（外五古也）.................玄昭记云。四证金刚身。谓观自身变成本尊三昧耶身也。意者。令我心金刚。如金刚莲花身。令普周法界。渐敛身量。诸佛入中。令为一体故。名证金刚身也（文）。问。此观有想别乎。答。觉超记云。此中观自身成前所观三昧耶形也。或此观亦成菩萨身。后观成佛身（云云）此亦可有诸佛随一。诸尊随一。五部都法观（云云）问。佛菩萨别可在第五相。何此第四观佛菩萨别乎。答。佛菩萨三昧耶身异故欤。或约当欤。又广敛观时。诸佛冥合诸佛引入自身故欤。应当知自心等者。问。准前后相。汝于净月轮等一行文可属第四相。何可除彼四句耶。答。诸次第多以此四句文属第四。以前相结文安后相初之意欤。然今次第除者。第四相自身成三摩耶形。异心月中观三形故。又令周法界文。广观义故。偏难云成金刚结（矣）故今次第证金刚身不出彼文欤。又八卷次第云。次证莲花汝于净月轮观八叶莲花。令周法界（私云。是广莲花句也）唯一大莲花（私云是｜敛莲花句也云云）。
　　私云。第三第四者。心身广敛是异。何以今文为第四广敛（矣）理不可然。依之东寺天台次第属第四耶。答。今次第以彼文为广金刚欤。故属第三相。今第四除彼欤。又八卷次第以今一行文属第四。为广敛观也故彼次第云。次证莲花○汝于净月轮。观八叶莲花。令周法界（私云。是广莲花句也）唯一大莲花（私云。是敛莲花句也）（云云）玄昭记（文）广敛属第四（矣）。
　　次佛身圆满（广泽同之。四次云。五云成就佛身。又云本尊圆满。又云证无上菩提。天台云观身为本尊）玄昭记云。五佛身圆满者。观三摩耶金刚身变成本尊万德圆满身故。名佛身圆满也。意者。已成佛身众相圆备。诸佛入身。加持坚固还住如本（文）觉超记云。第五相者。此亦可有诸部随一观·诸尊随一观·五部都法观又此中随行者本尊。或为大日。或为余佛（私云。四佛也。即诸部尊也）或成佛身。或成菩萨身（是诸尊也）或成五部诸尊身（都法也）或前观成菩萨。此中观成佛身。又可有一身二身三身等观（更问云云）又云。安公云。问。第五自身成本尊身者。成何尊耶。答各随所尊成五部身。问。若尔以菩萨身为本尊者。可以自身成菩萨身。今发大菩提心。五相成身之人何成菩萨。答。论云。若愿成瑜伽中诸菩萨身者。亦名发菩提心。何者。为次诸尊皆同。大毗卢遮那佛身（文）故知。成三十七尊身皆名成佛（云云）问。约都法成身一行者身应成一佛。云何成五部诸尊耶。答。私案。五部可有二义。一者。一佛变化五部。二者。诸佛共集五部。今且约一佛作此说也（云云）。问。五相以配地位方如何。答。玄昭云。轨文观一切法如约如梦等（乃至）究竟真实智。是为胜解行地（地前三贤）谓住妙观察智印是也。次空中诸如来（乃至）如理谛观察。是为普贤行愿地（十地也）谓通达菩提心是也。观净月轮中有金刚三摩耶身。是为大普贤地（等觉）谓证金刚身是也。次观身为本尊等文。是为普遍照曜地（佛地）谓佛身圆满是也（云云）慈觉金刚顶疏云。五相真言。初四是因行也。后一即果位也（文）真兴记云。自下明第十地住满以后以五种相成等正觉。言五相者。一通达菩萨心。即胜进道。二修习菩萨心。即加行道。三成金刚心。即无间道。四证金刚身。即解脱道正体智。五佛身圆满。即后得一切种智。初三因摄。第三劫满。后二果摄。第三劫后（文）私云。初三因摄者。通达心当第十地满胜进道。次二相如次当等觉位加行无间二道欤。故云初三因摄。是三俱在第三劫满也。后二果摄者。第四五相于佛果位如次配正体后得二智也。俱是解脱道摄也。此二非第三劫摄。故云第三劫后也。又以成菩提以前。配十地三贤等也。所谓胜愿·金刚眼·金掌·金缚。如次信·住·行·向也（第一资粮位）开心·入智·合智·普贤。如次暖·顶·忍·世第一也（第二加行位）极喜至成菩萨十种。如次十地也（初极喜第三通达位。降三世至成菩萨第四金刚心修习位也）证金刚身佛身圆满（第五究竟位也）愚案云。大日经宗三句既于十地论之。金刚顶宗五相何或通地前。或局十地满后（矣）当智。五相可在十地位也。于此有二义。一者。通达心初地入心。通达位故修菩提心初地住心已上。修习位义故云修习菩提心。可悉之。成金刚心八地上。任运无劫用行。不动摇如金刚。故后二相是如次等觉妙觉。三摩羯磨虽异成本尊身。如一佛二名故。二者。初二相为初地。本有修生虽别。俱菩提心故。犹如三句中菩提心句为初地也。成金刚心为七地以来。遍满三千界利乐众生。似七地以前菩萨助愿受生利益。故证金刚身为八地以去。遍法界诸佛。入自身莲花似八地上菩萨现色相国土故。问。今文显佛沈一道理。密佛惊金刚喻三昧及萨婆若智当未能证知。更授五相观门之意。五相开等妙二觉无异论者欤（金刚定等觉萨婆若妙觉）若尔者。广亘十地耶。答。惊觉文显密合论次位。故显极佛云想身证十地。若非合论位何云十地。故知。金刚定花严。萨婆若真言也。而今十地者。于真言果地所立修生十地故。配五相何怪。故无过。又或古德义云。今五相是第十地菩萨所证五相故。云想身证十地。实五相功德位位证之。谓初地所证之五相乃至佛地所证之五相也（云云）私云。准三句十心长短二义。何无其旨。然想身谈十地者。若天台。若花严。所惊佛所证也。今五相是能惊佛所授密行也。恐似显密混乱（矣）故大师释第九心云。虽入此宫初发佛。五相成身可追寻（文）。
　　次诸佛加持（天台云诸佛加持印。石山二卷次第云金刚心。又本云金刚三昧）石山二卷次第云。次金刚心（亦云诸佛加持）以证心清净自见身为佛。众相皆圆满。即证萨婆若。定中遍礼佛。愿加持坚固一切诸佛。闻金刚界言已尽入金刚界中。便说金刚心（出真言）御口决云。诸佛加持五相摄不摄二义（云云）。
　　二卷次第摄五相欤。今次第注云。自妙观察智至于诸佛加持。可用同印（云云）此又摄五相欤。大师金界轨云。结妙观察智印入定。定中普礼（三反）次通达菩萨心。次发菩提心。次成菩萨想。次证金刚身。次本尊圆满。次诸佛加持。以上五相成身观（文）玄昭记中引轨文定中返礼佛等。为诸佛加持也。此文上即证萨婆若下首着五佛冠。住于拳印。直有大月轮。坐白莲花座之文有之。此释摄五相欤。石山四卷次第不出诸佛加持。觉超记意五相不摄欤。释名中不出彼。又云诸佛加持等五真言。属四佛加持。为大日加持欤。故慈觉大师释云。大日总摄诸尊。故云诸如来加持。初明诸如来加持者。是大日加持也。次四佛加持者。是四方四佛加持也（文）此次石山四卷次第出顶相发髺宝冠毫相四个印言（矣）。但二卷次第不用四个印言。又次第有之。广泽法皇次第·御作次第等有此印言。广泽乌瑟尾螺髺毫相宝冠（云云）御作次第第三云相好藏余同。又御作仪轨如今次第不用四个印言。天台次第又不用之。本仪轨不出之。

金刚界发惠抄中

　　          释赖瑜记

　　次四佛加持。生起云。既成佛已故。次五佛加持（文）本轨云。次结四如来三昧耶印契（文以下全同）此四佛加持印。本轨中但总云三昧耶印。出印言处具不出印相。石山次第云。今依师说各注也（云云）今印相又同彼。然其文异（矣）此四佛加持。是二经中但略出经具出印言矣。问。前五相成身既成佛。何今用四佛加持耶。答。兴记云。此第三明四智具足也。谓不动印显具大圆镜智。宝生·平等·弥陀·妙观。不空·成事如次配释（文）御口决云。虽依五相观唱成佛轨则。犹未决定。今以四佛加持印言印四处时。成佛义决定故。更用四佛加持。例如彼五相成身。让付宝藏。此四佛加持后授得印钥也（云云）问。若尔何不用五佛加持耶。答。全总作别故。用四佛加持。自成大日加持也以四佛印心额喉顶。其身总成毗卢遮那法界身故。若总别各别印。如时处仪轨也。诸轨中印心额口顶。如次成大圆平等妙观成事。印总身成法界智（取意）或又以诸佛加持为大日加持也。其旨如先辨（矣）生起即此意。故云次五佛加持也。
　　次五佛灌顶。生起云。加持已讫故。次五佛授灌顶（文）本仪轨云。既已加持身。次应授灌顶。五如来印契各如三昧耶（自下全同）此五佛灌顶印言印处。又在略出经中。但遍照尊印言四佛系鬘后举之。彼经云。如上所说灌顶鬘。中间于顶上。应置一切如来金刚自在契（云云）（具出印言）此经既云灌顶鬘中间。此印言似属系鬘。可云五佛系鬘欤。然出言云。唵萨婆怛他揭多鼻三菩提跋折罗阿毗诜遮摩含鑁（乎云云）诸经鬘言皆加么隶句。本轨云摩罗。今既无此句。如本轨。可属灌顶文也。问。四佛加持既印可成佛。何更用五佛灌顶乎。答。兴记云。问。四佛既显四智。何劳此（文）亦显四智答。前文但显四智具足。更无余义。今此文中显于五法摄三身义。所望全殊。重显无异（文）（大日自性身即真如摄。不动自受用圆镜智摄。宝生他受用平等智摄。不空变化身成事智摄。无量说法用妙观察智摄）。
　　私案。以四佛加持。印决自身成佛义毕。五佛灌顶。是着五佛宝冠之义欤。后四佛系鬘为宝冠庄严之义欤。故略出经说五佛灌顶四佛系鬘已云。次想自身以为一切如来宝冠庄严（已上文）此经宝冠者。五佛灌顶庄严者。四佛系鬘欤。所以经中四佛系鬘皆云应以所成鬘系自头上（云云）可思之。又五佛灌顶安头上五方。此又宝冠五佛座位欤。常宝冠正面安五佛。中川成身院本尊宝冠四方安四佛。大日正面阿閦上安之。是即安五方义欤。
　　次四佛系鬘。生起云。灌顶已毕故。次授四佛鬘（文）本记云。于灌顶后应系如来鬘（自下全同）略出经又四佛印文各别说之。兴记云四智心品体相难知。故云系鬘。又云垂带。皆是表示其相义也（文）三结于顶后者。本轨文也。御口决云。结四佛印诵明毕。各分印作拳。伸风指三度萦。伸五指从顶后向前垂下也（云云）理性院用此次第。四佛印各结分二羽如垂带。各三度也。无作拳萦仪（文）广泽四佛印各结印。开二羽各一度悬之。故广泽云。上额分羽结顶后。如垂下势（文）石山二卷次第云。师说云。皆印等同前。但各当额三萦已。舒五指末向身。如垂带垂下当心。合掌顶散（云云)(八次又同之）师师相承口决明白欤。惠运记举口决。同石山传也。但今御口决作金掌散顶无之。石山传等伸风指无之。可寻决（矣）。
　　次甲胄。生起云。四佛鬘既得具足。今当被大誓甲胄。故次被甲（文）顺和名云。甲（夜吕比似鳞甲故一名铠）胄（加不都）玉篇云。铠（口代切甲也）錍（右押切）兴记云。上来五段于无分别后得智位。缘观正智证真如时。所证得法。自下第二明有分别得智大悲门也（文）（上来五段者。佛身圆满。已下分五门也）二羽虚心合掌等者。本轨中不出甲胄印。石山次第口决云（云云）口决者。桧尾口决欤。惠运说。又戴彼口决（矣）应作是思惟等者。愿于已下八句同本轨文。但彼云。次于诸有情也。兴记云。谓诸如来本愿力故。从本定中击发大悲。为化有情出后得门。以智方便后更示现发心修行种种事业。无始无终生死之中。恒被大悲弘誓甲胄。成就有情。净佛国土。降伏魔军。示现成觉。说法利生。满足本愿。有情无尽。大悲罔穷。此方唱灭。他界示生。大悲誓心名为甲胄。与生死战拔济有情。如将被甲破敌利群（矣）私案。今次第我已成正觉者。指前五相成佛等自证成道也。次下言降伏诸天摩成最正觉故者。化他成道也。大日经宗菩萨实义。成佛外迹。又可同之。又惠运记云。文云。为净佛国土者。是自心界名为佛国土。净自心之妄执。显自心曼荼罗。故云净佛国土也（文）此文后成最正觉文云明自利成佛欤。
　　次结胄。本轨中结胄不为别段。又不出甲胄明。但说结胄明。又拍掌为别段（矣）然今次第结胄别题令拍掌不别标也。石山次第甲胄结胄拍掌为一段。而终三个真言出之。略出经第三云。胸前绕腰如被甲像（文）本轨云。二羽金刚合掌心舒进力二度相萦绕（文）由诵真言金刚拍故者。此拍掌又有教王略出二经。本轨（并）余流次第为别段。故本轨云。次应金刚拍平掌而三拍。由此印威力缚解。解诸缚便成坚固甲。圣众皆欢喜。获得金刚体。如金刚萨埵（文）兴记云。新成之佛出大悲门。已成诸佛皆悉欢喜。利有情事与我同故。言金刚拍。谓表喜相。如欢乐人开掌弄忨。喜导三业故云三拍。正体智中大悲解散。今系缚彼故云缚解。正体智中大智缚束。今解散彼故云解缚。由此悲心成坚固甲。大悲坚故圣众欢喜。我得金刚不坏之体。犹如普贤智与理也。然古德云。上缚者。。是根本烦恼。下缚者。是随烦恼。今案。五相成佛。何有烦恼。若言示现印力无用。更可思之（文）桧尾口决云。缚者。多种缚。谓断烦恼之缚印契缚也。能断断缚是手指缚。所断缚是烦恼之缚也。又此意初缚解者。能断手指缚开解之义也。次云解诸缚者。解脱烦恼缚之义也。文点云。缚解诸缚解。可读也又问。口决云。缚解解诸缚者。上缚是根本烦恼。下诸缚者。是随烦恼也（文）此文上缚。又烦恼缚也。文点云。缚解诸缚解可读也。兴记所破此文欤。私案。今次第成佛轨则非一重。前虽举业障除成菩提义。更示五相成佛义。汝以五相云第十地后五种相。不可然。凡今宗金界以五相尽因行果德。台藏界以三句摄因果二位。若尔五相不可云十地满后也。就中通达心云。若在轻雾中。宁非在缠本有体（矣）修菩提心云。为客尘所翳。是岂十地满后位（乎）又初金掌云。满足十波罗蜜。金刚缚云。满足十地。彼既十地满足。何更用成菩提心乎。彼本轨言未云十地者。手轨云。由结金刚缚印。瑜伽者即得十地满足（文）。故知。彼破不成耳。又本轨上文云。能解结使缚。然今缚约大悲大智非招违害乎。兴记意缚解解诸缚可读欤。又新渡仪轨云。缚解解者缚（文）安然对受记二云。又云。缚解解者缚。所云缚解者。解自身烦恼缚也。解者缚者。诸佛菩萨名为解者○缚止诸佛令止住自心内（文）意之显（矣）。
　　次现智身。生起云。行者虽成佛。而亦有供佛之愿。更成金刚萨埵。故次结现智身印（文）本轨云。次结现智身二羽金刚缚（文）。身前想月轮等者。兴记云。谓大悲故出后得门。为化有情欲现应身。故先观现平等智用。云现智身者依义也。先观前所证真如故云身前想月轮。次观二利所依法身。故云于中观本尊次观实报自受用身。故云谛观于相好（八万四千不共德也）然后入于平等智用。故云入金刚（金刚者智故）言思惟大萨埵者。谓思惟平等智用。梵云萨埵。此云有情。即举所化显能化用也（文）桧尾口决云。又自身前至于相好。口决云。行者前观月轮。于中现本尊心。心是种子也。以是种子成之本尊。次文遍入金刚已者。口决云。遍入月轮。次文大印如仪则者。本尊所持大智印也。次文身前至于萨埵。是重说所观本尊也。思惟大萨埵。是本尊名也（文）圆城寺八卷次第云。或师口云。大印如仪则。谓普贤菩萨左手执五股铃。右手持金刚杵掷抽也（文）私云。兴记意现平等智用。云现智身。身所依义（文）次下注云金刚萨埵。云大印如仪则。指金萨威仪也。故指金刚云智身也。口决文分明也。何凿穿云平等智用（矣）。注传云。以下印等者。石山四卷二卷次第无此传。何传乎。可寻之。
　　次见智身生起云。依之印力（现智身印也）普贤现前。行者与普贤身一体无二故。次见智身（文）本轨云。次结见智身印契。如前相（自下全同）今此现见二个印言出教王经中。兴记云。前现智身观现智用。此见智身智见智用。故云见也。谓既知见平等性智大悲之用。具足我身故。云应观于自身（云云）此又约智用未云人体也。桧尾口决云。次应观于自身者。自身是以自性理。成立五相成身佛讫。是自性法身也。今行者前所观智法身故。为令理智无二。见行者前所观佛。召入于自身也（文）又无尽庄严次第（御作）云。从五相成身至于金刚拍。名为理法身。注云。成者此觉悟之义。即身成佛之义。有此理法身既出现。所以智法身亦可出现。是故名现智身。智法身既出现。可见其体。此故名见智法身。彼智身既自身也。故名为智法身。成理之发智名智法身。智之下显理。名理法身。所以理智二身无二平等也。譬如珠。珠即体云理。珠光云智（文）（五重结护同之）。
　　大师御意行者自身即自性理故。前五相成身证得自性理法身已。今行者前所观。是智法身（自受用也。现智身也）为令理智无二平等故。此见智身是明见所观本尊。召入自身。显法智体无二义也。兴记引此等义破云。今案。此义意云五相成身证理法身。此现见智观自受用。若尔理智前后可证。尤违道理。前以他受用身为智身者。是义顺也（文）私案。此大师问答也。庄严次第云。何故建立理智二成耶。云为令人易觉。亦为令有修行之次第也。唯若行立觉开时。无有次第各别义。不前不后。而有前后（文）（结后同之）兴师但守口决一文。未见。次第。成此破欤。况复三身成道同时异时。是汝宗所论也。若许他受用别时者。自受用何妨。若自受云同时者。他受何必异时（矣）。问。五相成身。是今行者修生观门也。专可云自受用报身。何云自性理法身耶答。池上皇庆云。又金刚王理趣会轨等。五相所成名法身者。恐非必指三身之中。五相观时。本有自性本尊之身已观见。故名法身欤（略抄）私案。五相成身理法身义非大师私义。金刚王轨云。前观五相成就。所谓自性之法身。今所观（现智）者。是智身（文理趣会之义同之）既云自性法身。三身随一也。小野大抄等又此意也。故知。行者修生显得通三身中。五相约法身现智就智身示显得也。实虽同时。令行者易知故。作前后说也。故经云。十地究竟证三身。论判到无上道圆满三身（矣）又皇庆金界记云。自身始成本尊之身。次于身前观已成尊。交合一体。如意轮等诸别轨中。多于此观智身处。或于坛上。或像心安尊种子。变成本尊。即观自身交合一体（文）此意五相成身行者始成修生佛。现智身本有已成本尊也。修生本有交合。始本不二体也云也。
　　次四明。生起云。既见普贤须引入之。故次有四字明（文）本轨云。次结四明印。召引入自身（文）（自下如次第）注随其印相等者。桧尾口决云。结四明印与称惹。舒左右小指相钩。乃舒二头指少曲初分与称吽。其二头指互交仍屈头拄与称鑁。互相钩与称解。腕合振顶上印散也（文）第二吽头拄者。智证大师瑜伽记云。唱吽合进力合面而相拄（文）召引缚令喜者。如次钩索锁铃可配也。兴记云。谓钩是四摄智。引摄有情。索是善巧智。令自他一体。锁是坚固智。令大悲坚固。铃是欢乐智。令自他欢喜也（文）瑜伽记云。即是四明印。此时佛在树。着大精进甲。正伏四魔王（文）显家多劫修行之间。满四摄行。今教结诵此印言时。顿满足四摄行。及降伏四魔也。
　　次成佛（亦名陈三昧耶）生起云。普贤既入我身。与我同体。故次更结普贤印。身成普贤。故次入月轮中陈三摩耶（文）本轨云。次陈三昧耶。当结金刚缚。忍愿莲叶形（云云）（自下全同）兴记云。为利有情成权应身。既称本誓故云陈三昧。宛如真佛故云成本尊。言背后遍入于月轮者。即显无住涅槃之义。谓背后显大悲。遍入显大智。然其生死涅槃中平等观法身理体。故云彼中等观萨埵体也（略抄）此意前二智身云他受用身。今成佛云应化身也。桧尾口决云。结印如文。即称诵三昧耶萨埵鑁已想观。背在月轮。我在其中。我是与本尊同。是如来也。萨埵鑁者。是入我义也。次即诵真言曰。如文。是真言意于先所证五相成身佛决定师子吼也。譬如二乘于自所证决定师子吼。言我生已尽等也（云云）此意诵今真言。是于前五相成佛所证陈说之义。故云师子吼也。犹如二乘于自所证说我生已尽等四智也。今真言....,者等身义。行者等成萨身之义欤。......者。本誓证义。即陈三摩耶欤。忍愿莲叶形者。问。今成金萨体者。可用针印。何用莲印耶。答。对受记二云。是莲花萨埵三昧耶莲花印也。此轨本是莲花心故（文）又云。金刚缚二中入掌交合。二小指二大指各竖。头相拄如独股杵。是三昧耶印（出普贤轨）此法界普贤故可成五部。若缚忍愿如针。是金刚部三昧耶故唯成金刚萨埵（文）又智证金界轨云。次普贤三昧。忍愿犹如针。称诵......。次莲花三昧。忍愿如莲叶。称诵......（文）此记于今陈三摩耶处出两种印言。私案。今本仪轨莲花部心念诵故。虽金萨又用莲印欤。五相观门三摩耶形。又虽可五古用莲花等。可思之。又八卷次第今陈三昧耶。以针印诵金百字。四卷次第结莲印诵莲百字明。小野流专顺仪轨文（矣）又石山二卷次第出师说莲叶形（云云）广泽次第云。用针印（文）背后遍入于月轮等者。对受记二云。有后遍入于月轮者。谓行者后也。彼中尊者。谓行者自身也。行者坐月轮中等观成萨埵体。我三摩耶萨埵鑁也。慈觉大师记云。观月轮如圆室也。如是想自身（背后遍入其中而坐。又云。观其形如圆珠。乃想自身）入众中坐也（文）又云。次观金刚界金刚萨埵。向大日。故行者效之。亦向大日。故自背后入尊月轮。即于彼月轮中。应等观金刚萨埵之体与我既三昧耶（本誓）萨怛鑁（文）智证金界记云。然后遍入于月轮观我等于萨埵体（左拳于腰右拳安心）便诵..明。印同前萨埵（如普贤誓文）安然记与口决其意同欤。兴记大异（矣）问。依口决等。五相成身既成佛身。何故还成金刚萨埵耶。答。五秘经云。若依毗卢遮那自受用身智。及大普贤金刚萨埵他受用身智（文）唯此文者。前五相成身。是自性自受用身也。今金萨者。大普贤金刚萨埵他受用身也。非十六大菩萨初金萨欤。又疏第十三云。然师以用阿作己身。即同毗卢遮那佛。不应自有所作务。故转作执金刚菩萨身（文）准此释又成辨事业故且作金萨欤。
　　次道场观。生起云。既成普贤供佛之事。何无道场。故次入定建立道场等。乃观置诸尊（文）八卷次第云。又最上妙觉之正报此间既圆满。更可有依报国土。是故入道场观门（文）石山六卷次第云。或传云。正报理智法身。今已圆满成就。所以可有依报之净土故。次有道场观（并）羯磨真言（文）兴记引六卷文毕云。此说最好也（文）结大羯磨印者。三摩地仪轨云。行者次应以成所作智三摩地（文）。问。器界观时。何用羯磨智印乎。答。桧尾口决云。言羯磨者。变事业。复变辨事业。是羯磨智。是成所作智也。由此智之威力。能建立世界等。故云事业智（文）世界下方等者。本轨中无器界五轮之。依桧尾口决欤。略出经（并）千手轨中。出风水金三轮（金龟即金轮故）秘藏记又三轮成器界也。又依台藏宗。大日经第七卷（并）疏及摄大轨说三轮土。广大轨（并）青龙·玄法轨说五轮土。今案。自宗意。若依若正。皆无非五大所成。故以五轮成器界也。故两部经轨或说五轮也。然后准常途世界建立作法。或说三轮土也。五轮三轮虽似相违。广略开合不同。故实不违欤。故住心论第一云。器界从何起。风轮初遍空。水金相续出。地火在其中（文）故无失。其上有大海等者。本轨云。次应想大海八功德水之水。于上想金龟七金山围绕。想山间有河。皆八德水成（文）兴记云。道场义中空风火水地次第成界。今此文中大海为初。不说五大。海有二种。内与外也。内海有七。在七金间（下言河也）外海有一。在四州外。今言大海者。是外海也。○此文云河简大海故（文）私案。大海者。三轮中名水轮欤。其上观金龟。故金龟是金轮。故兴记云。金龟余云金轮（文）石山次第云。金龟是金轮也（文）又千手仪轨云。次于下方空中想唅字。其字如深玄色。渐舒渐广成风轮。于风轮上想鑁（横感反）字。白色渐引大。与风轮相称变为水轮。于水轮上想钵罗（二合）字。金色称其水轮成一金龟。于龟背上想索字。变为妙高山。四宝所成。又想剑（平）字变成金山。七重围绕（矣）此文既云与风轮相称。定知非第八外海也。就中彼外海咸水盈满。今言八功德水。是大别也。又第八外海等在金轮上。今大海水在金轮下。上下又别也。然彼师金龟释金轮。大海云外海。其理不可（矣）当知。五轮外又置水金二轮。深义难测。千手轨但云风轮。今云五轮。石山次第空风水金四轮也。大师释又似六轮。金地别故。彼又五轮中在三轮。未必水金置五轮上。此等不同可寻决（矣）愚案云。五轮上在水金者。法身本有五智起大悲度众生。似水平等遍。故五轮上在水轮。本有五智。是自证体故住涅槃。大悲水利生故游生死。犹如龟于水陆得自在。故更观金龟也。此二利所成法身诸法根本。故妙高为座。故秘藏记云。下方虚空。谓心虚空。则剑也。是虚空有法身。其法身同不可得。是欠也。是法身慈悲具足能度有缘众生。界是慈悲斯水也。金龟佛性。是佛性能游生死涅槃。如龟能游水与陆。须弥是法身。七金山者。七觉支也。是法身一切法文之根源故曰须弥山为座（文）八功德水者。兴记云。八功德者。一澄净。二清冷。三甘美。四轻耎。五润泽。六安和。七除饥餲等。八长养诸根（文）俱舍十一云。七中皆具八功德水。一甘。二冷。三耎。四轻。五清净。六不臭。七饮时不损喉。八饮已不伤腹（文）两释其相少异。所谓欠含览等者。本轨云。唅鑁与钵罗（文）石山二卷次第云。......(文）依器界观不同。用种子有异。今次第大海水不举种子。五轮中水轮同故欤。即结大海印者。桧尾口决云。二手轮是铁围山也。二手掌是大海也。掌中刃立诸指拟七山也（文）。问。何不出五轮七金山印等乎。答。存略随宜。七金山虽须弥庄严。非今正要欤。五轮在下虽持须弥。用大海金龟印言显彼欤。依之台藏次第用五轮印言。然彼又不用七金山印言也。石山四卷次第用五轮印。无七金山印。二卷次第又不用五轮七金山印言（矣）本轨中唯出大海宝山两明。未说印。七金山五轮等印言但无教王略出二经。大海宝山印言亦无欤。广泽次第五轮七金山等印言悉用之。次结如来拳印者。仁济抄云。如来拳者。右金刚拳智。左莲花拳理。如者理也。来者智也。理智冥合可成本尊道场。故用如来拳印也（取意）私云。此印通用宫殿（并）本尊观也。所谓宫殿是色心不二之曼荼。本尊即理智冥合之佛体。（矣）。问。以如来配理智依凭安在乎。答。净影义章第二十云。如者如理。理者是德。故龙树云。乘如实道来成正觉。故曰如来（文）私云。准释论。真理是体大。本觉智相大功德故。又大疏云。如诸佛乘如实道来成正觉故名如来（文）又大师释云。各各众生修如实道去成正觉。来化众生名如来也（文）疏家约实智释来义宗家据权智示来义。权实虽异来是智也。如实道者。即如理。二师意同欤。五峰八柱宝楼阁者。石山二卷次第云。八峰八柱宝楼阁（或云。五峰大殿也）四卷次第云七宝庄严宫殿。不云五峰八柱。本轨唯云宝楼阁。千手轨有八大金刚柱成宝楼阁（云云）略出经有五峰楼阁。以八大金刚柱而为庄严（云云）观自在轨云。山有八峰。众宝金成于此山中。后有五室。是室中想有八大金刚柱（云云）。
　　问。宫殿有五宝八柱方如何。答。妙高山八角。山有八面。每面各成一峰。其形如莲花八叶。虽面有八峰成八角。山顶平正也。次观五室者。殿上有五陈。列中央四方。此表五佛殿也。以五峰拟五佛位。建立中央四方。云五峰楼阁也。谓室外虽似有五。殿内一相。是一曼荼罗界也。故观自在轨云。是室外似有五。而内是一相（文）又八叶楼阁者。造八角殿堂。八面各立五柱。是云八峰楼阁。故知。八角各立一柱。为八峰八柱宫殿欤。五峰八柱时殿堂作五栋。而四方栋之外端各立二柱（左右立之）百梁之构巧。更不用中间柱。是云五峰八柱宫殿（矣）或又立八柱者。堂内立柱。非边八柱也。故观自在轨云宝中想八大柱（文）。殿内八方立八柱。于中建立曼荼罗也。.....者。问。台藏既以.一字为种子。今唯以.字可为种子。故石山次第唯以.字为种子乎。答。五字一字随宜。二界影略互显欤。所以台藏又不遮五字为种子。二界同以五轮为三摩耶形。彼又五轮种.....故。本轨中不出本尊种子三形等。令此等多义故。或又台藏.字五转具足故用一字。五轮自备。金界.字无此义。故具举五字欤。或又总必兼别。故兼用四佛种子欤。成毗卢遮那如来者。问。四种身中何耶。答。石山四卷次第三云。问。真言宗坛上所尊大日如来者。法报化身中是何身耶。答。法身报身虽冥合而偏增。可云报身如来。虽名报身。犹不离法身。自性法身理上所证得之报故。问。自他受用二身中何耶。答。是正自受用身。即理智和合身也。问。若尔其自他受用差别相如何。答。可见经文（心地观经具文出）所说自受用身者。是真言宗檀上所请召也。自性身者。是檀上所观念也。观种子字令生者。理法身。此云自性身也（文）此意召请法界宫自受用报身。而冥合坛上所观种三大转成之理法身。故云法报冥合身也。问。圆城寺八卷次第云。私云。道场观佛。是他受用身也（文）相违如何。答。或云。法身有多种。一自受用身。谓五相成身三十七尊也。二他受用身。谓道场观三十七尊。三变化身。谓迎请三十七尊。即遍空诸佛是也（云云）三十七尊有四种身。故道场观三十七尊云他受用。非遮自性自受也。私云。今所观本尊。是行者观见。故自性身中加持身。故云他受用。非第二受用身中他受用也。府同首陀会天形故云尔。具如指心抄注（矣）先师御口决云。召请十方诸佛报身坛上木像等应身。前道场观种三大转成佛法身也。谓十方报身。召入于坛上应身。此报应不二身冥会观成法身。成三身一体本尊也。此本尊行者入我我入时。生佛不二而成即身成佛义（矣）又私云。菩提心论云。成毗卢遮那佛自性身·受用身·变化身·等流身（文）准此释者。今成毗卢遮那通四身无失。问。何故诸尊道场观中必观种三大转成义耶答。或云。种子者。诸佛菩萨所证法门。谓阿閦证菩提心门。宝生证福德门。于此各证法门有文字诠之。阿字诠空。婆字诠有等。此字法然常住。以言语呼此字时。人闻之于所诠义理。即思非修习显其德。故云种子。若无此种子字。众生闻佛德而无由发心修行。由此义故先观种子也。次观三昧耶者。三昧耶此云本誓。谓佛菩萨誓愿不同。随其本誓各有形色。而表其功德。谓如阿閦佛表五智菩提心坚固不动。故观五古金刚（矣）宝生佛住福德门。故宝珠为三昧耶形也。后观羯磨身者。本誓满毕。事业方成辨。故三昧耶形次观羯磨身也。故大日经第六云。一切如来有三种身。谓字印形像（文）是其次第转成明据也。四佛四波罗蜜等者。举围绕眷属也。其座位大日如来四方月轮安四佛。四边安四波（东南西北如次金宝法业）东方阿閦前右左后安萨王爱喜。南方宝生前右左后有宝光幢笑。西方阿弥陀前右左后有法利因语。北方不空成就前右左后安业护牙拳（已上）四佛四波十六大菩萨皆向当部本尊而座。依略出经说也。内院四隅有喜鬘歌舞（巳上第一重圣众也）中院四隅安香花灯涂。四方门有钩索锁铃。其四摄四供间安贤劫十六尊（巳上第二重也）外院四方各安五类天。外部二十天也（已上三重也）具如五重结护抄。又石山四卷次第诸尊具出之。加持四处者。此印明本轨等不出。时处仪轨出。以此印言加持时。秽土草庵变成密严净土。行者凡身即成佛体也。印即理智不二印明。又三身三宝等具足言也。深义更问。又.字是三字合成字也。.有不可得。.者迁变不可得。.远离不可得也。谓不转有相迁变方丈。成寂静涅槃佛土。远离有为迁变。故为显此净土即三身所居初有.字。.三身义故。为显身土俱遍法界之义。终置等虚空.字也。
    次虚空藏。此印言本轨并教王略出中不出之。石山二卷次第云。次大虚空藏（无量寿轨文也）二手二中指右押左外相叉。博着手背。二头指相戚如宝形即成（大虚空藏仪轨二无名指外缚。竖二中指也云云四卷次第同之）准此文。今印言依虚空藏仪轨也。同延命院十八道次第二中指外缚。此依无量寿仪轨也。石山内供金界又依无量寿欤。师资影略前后互显欤。问。两轨相违有故耶。答。桧尾口决。惠运记中。问两轨相违。未答。其所由。未学何决（矣）以我功德力等者。以此三力因缘和合力。从印流出无量供养云海。成一如法界广大供养也。由数习此定故定中见闻毗卢遮那说法。三摩地速疾现前也。故石山次第云。修行者。纵使观念力微。由此印及真言加持力故诸供养物皆成真实。如法界道场之中行广大供养者。由数习此定。现生二世于定中见法界道场毗卢遮那如来在大菩萨众会闻说无量真言。三摩地速疾现前（文）准此文。今次第一如法界等文。一读专训。如返自具字读之。点云。诸供食物成真言一如法界中广大供养具（云云）大原长宴述三力偈意云。谓我观念。一一庄严供具等。不散失不纵想。成就住祈意也。我观念住云也。住字点云。セヨ（云云）问。三力配因缘方何。答。先师口决云。因者。本觉内熏。即法界力是也。于缘有二。谓自缘他缘也。谓自修行功云自缘。即以我功德力也。诸佛悲愿云他缘。即如来加持力也（云云）问。大日经疏十一云。以我功德力故。以如来加持力故。以法界平等力故。以此二缘合故。则能成就不思议业（文）既云法界平等力。法界诸法随观境转故非云法界力乎。故或古德义成此旨（矣）答。大日经第七云。我所修福。佛加持普贤自体法界力（文）法界普贤体遍一切众生。故云法界平等。故释论云。谓本觉心平等性故（文）可思之。法界力指法界诸法者。以何为因（矣）因缘具足圆成自他宗大意故。彼三缘合者。因又名缘。故疏第一云。由自善根及与如来加持法界力故所为妙业皆得成就。即是于一切心法具足因缘义也（略抄）。
　　（付纸云。小野厚造纸上云。由三力感应得立。一者真如净法界熏习力故。二一切诸佛摄护力故。三众生任运善根力故云云又引起信论文。此释分明也）。
　　石山二卷次第此次出送车请车二个印言。广泽次第启请。次二车并大钩召三个印言用之问。石山二次中此次出送车请车二个印言。今何不尔乎。答。四卷云。次送车辂。次请车辂（二种已上随应作多云云）此次第举二种名不出印言云随宜用不二说可随行者意乐欤（文）广泽次第启请。次用二车并大钩召三个印言（矣）。
　　次小金刚轮（具足因缘之义也。文）生起云。随观念力诸尊既有影现。故次作轮坛（文）本轨中出印明。然未必于印处。又真言末无。四明千手轨中真言末加四明。又此轨中虽示印处（坛上心上本尊虚空）异今次第。法华轨中说印处又异。桧尾口决云。九处者。额·右肩左肩·心喉·顶·虚空·坛·本尊也。但加持顶及虚空时。印掌仰向上也。其真言皆加四明及娑婆贺（文）此文九数虽同。印处少异。又大师具足次第记云。印是二手各作金刚拳。进力坛惠相钩○印身五处。次返置顶上。次虚空。次印坛上次本尊像次供物等。次以印纳口（文）今次第依此记也。然后以印纳口者。问。何耶收口耶答。同大师次第云。次以印收口云。是毗卢遮那帝释宫故。是加持力故。成真实大曼荼罗。加持供物故为真实广大供具。所有三业过失皆除。功德圆满（文）问。何强纳帝释宫耶。答。对受记三云。又诸说中以小金刚轮印皆纳口者。空海和上说云。想纳帝释宫也。今依摄真实经。大日如来诸尊海会皆在三十三天善法堂中。故有此文（文）八卷次第云。口者。是毗卢遮那体性宫故也（文）。石山二次云。或师云。以下纳口。即纳帝释宫（云云）修行者。设有越法等者。千手轨云。修行者。设有越法误失三业破三昧耶戒。由结此印诵真言加持故能除诸过。皆得圆满（文）问。行者三业罪。前大金刚轮时除灭。何重用此印言耶。答。此广通本尊行者坛地供具等。补阙之功有之。宽狭异故。今轨则是行者观门。故重用无失。例如摧罪外用业障除也。问。然今印言补阙功胜。何云小耶。答。大小随宜。可依真言文句多小。云大金刚轮小金轮欤。
　　次启请。生起云。轮坛已备故次为启请（文）。略出经有此印言。本轨文全同。想自诸圣尊等者。兴记云。一云。请诸尊者。是观本佛自性身也。迹佛必得本佛加被化有情故（文）又云。曼荼罗者。法性真如之道场也（文）此意以道场所观佛为迹佛欤。或记云。准世俗法奉请客人之意也（文）此意为证明奉请他佛欤。兴记一义云。必招他佛证诚自事（文）。御口决云。为冥会道场所观佛。奉请法界宫诸尊也。诸尊依此请来座道场空中也。如十八道中送车请车两印明（矣）。
　　次开门。生起云。次启请诸尊。应请将入坛里。故开门（文）本轨文全同。兴记云。瞻待客佛故开坛门。犹如迎客。先开门户（文）。想开大坛门者。智证记云。次结开门契。先开大日门。次第开四门。每开诵真言。唱吽擘开指（进力二度也。文）御口决云。但开四方门也。明达次第记云。开门印坛四方开莲华门。谓常乐我净也（文）运心如本教者。指略出经也。对受记云。运心如本教者。检略出经入吽迦罗三摩地。结三摩地契手执鬘。诵本明已。为令众生入坛场故。或以右绕其坛一匝而住。其鬘置顶。诵本明法击之。又绕一匝住药叉方门。以降三世形运心开金刚门结开契（如今轨文）经文广可见（云云）。
　　次启请伽陀（亦名启白。略出经云请会）生起云。开门已毕故。次重启请令入诸尊坛（文）本轨全同。又略出经出。兴记云。明诸佛许可也（云云）开。前启请。今启白。有何别乎。答。对受记释上启请云。此表将劝请之意。非正劝请。劝请在后（文）劝请在后者。指今启白也。谓前请意今正请也。故异也。御口决云。前启请从本土请于道场空中。此自空中请于坛上。如十八道中召请印言。称名而启请者。兴记云。言称名者。略有二义。一称自名而启佛也。即如我今亦说三乘二称佛名而启请。即如喜称南无佛也（先义为本也）妙心大云称名者。三十七尊名（未祥）阿演都（请辞文）御口决云。行者实名称之。桧尾口决云。称行者名。次诵真言文。略出经三云。即结请会契。而称自名。启请一切如来及菩萨众会。愿垂降赴。三唱此伽陀（云云）智证记云。称己名启请（文）明达智界记云。先称名比丘某甲（云云）略出经伽陀曰。愿来一切诸有中。唯一坚实秘密者。用能折伏暴恶魔。现证无边离自性。我今钩召依教请。愿同云海来集会（文）今梵伽陀翻语欤。六卷经大意同之。问。广泽流等。此启白次用送车请车大召钩三个印言。又石山次第小金刚轮前用送车请车二个印言。今何不尔乎。答。先德意乐不同。虽依本轨次第。以私意乐加用余经轨印言。皆有甚意欤。然而送车请车是本土圣众奉迎请道场空中之轨则也。既以自印言奉请坛上毕。何更储本土请乎。小金刚轮已前轮坛未备足。何用迎请印明（矣）石山广泽等说似重言欤。只任本仪轨次第。今次第其义可足欤。然桧尾口决又启白后用送车请车二个印言。启白是请用言辞。送车请车来临乘物欤。若尔自道场上空中降临坛上。用二个印明欤。
　　次金刚王（亦名佛海会）生起云。诸尊入坛已。入坛故观佛海会（文）本轨云。次观佛海会。诸圣普云集。交臂弹指拍声遍法界（文）本轨末云。招之但云弹指。千手轨并略出经皆但云弹指也。石山次第同之。但桧尾口决招之（云云）然异御口义。师口决云。作印毕二手头指三度招之。真言各一反。又三度弹指明各一反。合六反也。桧尾记云。二手外缚二头指各钩。称....。时引放作金拳舒头指。称惹时交臂。称.时各头招次弹指作声。即又每真言终招之。弹指三反（取意）今印略出经。名云集契法。千手轨云。普召集佛菩提印也。石山次第云。左手持金刚干捶。右手执独古金刚杵。捶击之。声彻十方世界。诸佛菩萨一切圣众召集（文）（依千手轨文也）八卷次第云。干槌者。如磬者。可打鸣是也。杵捶之声彻十方观想之（文）。问。准经轨文。今佛海会召请十方圣众。然本尊圣者等启白持奉请坛上毕。今何重请乎。答。前启请启白等奉请当本尊并眷属。今海会为证明奉请余十方世界佛菩萨欤。故千手轨十方世界一切圣众（文）本轨文云。诸如来集会皆在于虚空。若先本尊诸坛上。何云在于虚空（矣）但百八名赞奉请本尊并证明诸佛欤又义云。前启白以伽陀启案内。今佛海会之正请之义也。但十方世界者。今曼荼五佛等即十方一切佛菩萨故。金刚顶开题理趣释等其文分明也。本轨文皆在于虚空者。依七处加持。方丈室内成广博严净土。故指室内坛上空中也。故千手轨云。皆悉集会于曼荼罗上空中（文）（石山次第又同之）故无失。
　　次百八名赞（或用四智）生起云。观佛海会。佛德无量故次赞叹（文）本轨云。诸如来集会皆在于虚空。诵百八名赞。礼曼荼罗众（文）本轨中百八名赞出梵语。教王略出经俱出汉语。此百八名赞者。十六赞。即赞十六大菩萨也。故石山次第云。次十六赞又云百八名赞（文）千手轨中出莲花部一百名赞。彼赞非十六赞欤。印不出两轨。以通用义用合掌欤。智证金界记云。作金刚合掌唱一百名赞（文）御口决云。依或说用四智赞也。十六大菩萨四佛总别不同。因果差别故。问。何故十六赞称百八耶。答。兴记云。赞有十六。以四谛十六行相。断除百八烦恼障义故云百八（今所配释未为指南。闻帅可知正否也）私案。十六赞十六大菩萨。配十六行相。非无的据。故仁王经秘释（不空）云。于瑜伽教中成普贤行。十六行如声闻见道中十六行也（文）谓四佛各有。四菩萨成十六行。如四谛各具四行相。成十六行相也。四佛如四谛。十六大菩萨如十六行相也。况复毗婆沙第六十中。以苦集灭道如次配东西南北。然四佛又是四方佛也。显密释义一同者欤。若尔约所断烦恼云百八名何妨（矣）例如八万四千法门约所断烦恼标数也。又义瑜祇经疏中云。如金刚顶大教王经百八名赞。于十六大菩萨中或六号。或七号。或八号。都有百八名德。名百八名赞（文）又对受记云。诵百八名赞。即十六菩萨百八名也（文）私云。既置名字。安然义为胜（矣）问。智证大师记云。十六赞似赞菩萨不赞佛。其由如何（文）答。私安十六生满即大日故赞菩萨即赞佛德也。问。广泽等此赞置花座后。何相违乎。答。此示座后赞德。如赞客人而令着座毕谈话也。今次第客人来入时赞德。皆有其理。然岂如依本轨次第（矣）。
　　次四摄。生起云。赞叹已了故诵四字明。弥以奉引诸尊（文）本轨云。次结四明印。印如降三世。钩屈进度招。索进力如环。锁开腕相钩。钩合腕以振。各诵本真言（文）又出二经中（矣）由结钩印故等者。本记无此文。御口决云。依此四摄印言令来集圣众。而冥会坛上诸尊也（云云）私云。此印言力有来集引入住位欢喜四义。未必本新二尊冥合义欤。又兴记云。谓由钩故招他意乐。同入自心。由索印故以自意乐同入他身。由钩印故自他意乐令同一体。由铃印故令自他心皆同欢喜（文）准此释者。由钩故招他佛入今佛。由索故以新佛入本佛。由锁故新本二佛令同体。由铃故新本令欢喜也。故知。御口决又为定量（矣）。问。以今四摄配如常四摄方何。答。兴记云。又此四明表四摄事。言四摄者。一布施。以金等与他。二爱语。以耎语慰人。三利行。令得出此益。四同事。共他同事业。以此四事摄益有情故云四摄。今如次配。钩招召义。如布施招人。索系束义。如爱语系人。锁牢闭义。如利行护人。铃欢喜义。如同事悦人（文）。
　　次金刚拍（亦名拍掌）生起云。既坐故次拍掌令诸尊欢喜（文）本轨云。次应金刚拍令圣众欢喜（文）二经中无此拍掌。今真言加多罗二字。与前拍掌言异。有何故（矣）兴记云。明诸佛随喜也。一佛利生诸佛随喜（文）。
　　次圣不动结界护身（亦方用降三世）石山四次云。次降三世印。真言又样用不动尊印真言（文）本轨中虽不出此结界印言。诸尊来集后为作天网等用辟除结界也。此乃拟十八道作法欤。长晏记云。迎请智处城如来等之时。其城以下魔等可从故。必辟除也（文）可思之。
　　次金刚网（亦名虚空网）本记不出此印言。今印言出无量寿轨。印文等全同彼轨文也。私案。四方结先既结毕。本土圣众从道场空中来入毕。故今又用天网也。圣众来入时。智处城等天魔相从。故以不动结界辟除。今更天结故彼等魔等不能障难。故云。乃至他化自在诸天不能障难也。若无天网者。有天魔窥窬怖欤。然天结故云行者身心安乐等也。
　　次金刚炎（亦名火院。又名火炎）此印言又无本轨。出无量寿轨。一字顶轮王轨此印云阿娑莽倪尼印。阿閦轨云密缝印。念诵结护名八方火院契。或云无等火印也。即于前方结金刚墙外。更火炎围绕而为不合诸魔等附近也”
　　次大三昧耶。本轨中无此印言。出一字顶轮王念诵仪轨并十一面仪轨。今印文等同。彼两轨苏悉地仪轨名结大界印言。真言下注云。是三重内结大界真言（文）私案。三重者。金刚墙金刚炎大三摩耶欤。此三重中火院外结。故云结大界欤。今云大结界即此意（矣）问。用墙界火院。是除摩障何更用大结界耶。答。石山次第举此印言功德云。经云。假使轮王佛顶及诸相违余真言者。皆不得其使（云云）又苏悉地仪轨云。假令侧近转轮王佛顶及余相违诸真言者。不能解坏。不亦损减本尊威力诸有破明真言继缚及却着法皆不得便（文）又十一面轨云。由此大三摩耶护故邻近顶轮王尚不能侵凌。况余诸摩等（文）依此等文为除顶轮王断坏难用此结界也。故时处仪轨云。修行诸尊者。五百由旬内尊皆不降赴。以轮王威德断坏诸法（文）墙界火炎力犹此难。难押故用大结界欤。问。以此印言除彼难者。何散念诵。又用金轮言耶。答。时处仪轨云。若不作此结彼法不成就（文）大结界虽除彼难。重请彼尊加力为成今悉地也。其义如别抄。即身义中举即身成佛六文二证中。初举顶轮王三摩地良有以也。
　　次阏伽。生起云。既来入故。次奉阏伽奉浴（文）私云。生起依本轨次第。故拍掌次有阏伽（矣）本轨云。次入平等智捧阏伽香水。相浴诸圣身。当得灌顶地（文）二经中无阏伽说。入平等智者。惠运记云。如水性平等遍一切法。方入平等性智也（文）秘藏记释平等性智云。性净智水不简情非性。彼此同如故（云云）此意也。阏伽香水者。兴记云。梵云。阏伽此云郁勃。令其香水澹澹之义也（文）杂记云。深而底不见云郁。闲而彼不起云勃（文）相浴诸圣身等者。惠运记云。由献清净沐浴诸如来得灌顶位。被诸佛智水灌顶也（文）大疏第十五云。灌顶地者。如第十一地也（文）准此文。当得灌顶地者。指佛地也。又被智水灌顶。是佛地故无违（矣）想浴诸圣身者。准次第奉沐浴五部诸尊之御身之义也。问。十八道中想浴圣众双足（云云）今何云御身乎。答。今轨云诸圣身。不云足。又口决云。沐浴圣者御身也（文）无量寿轨（并）十一面轨云。想浴一切圣众双足。大法别行不同欤。客人来到时。令洗足。是天竺法欤。智证别记云。大师曰。捧阏伽之后此沷盘。此御足水之意也（文）阏伽香水五度等者。问。石山次第云。即阏伽水少许三度滴于盘上（文）广泽次第又尔也。何今云五度乎。答。御口决云。金界五度滴水。是奉浴五部圣众身之义也。胎藏三度滴之。三部尊故。实二度滴之。后一度观四度也。具如别记但可以郁金等者。本轨云阏伽香水。专可入郁金白檀等香也（水丁时有此义欤）然常途阏伽入切花非无所表。杂记云。以花浮水意者。花藏世界以功德香水海浮八叶大莲花之义。三部诸尊于此中沐浴（此作法大师说也云云）实香花俱可入欤。可寻决（矣）若无器者。但用印契者。惠运记云。仰掌开洼如垸即以右水垸置之。上若无水垸时。直作之印。印中观鑁字。想满清净八功德水。以沐浴圣者御身也（取意）智证别记云。大师曰。阏伽时作印受器奉献。唐云。阏伽无盘。青龙大师以垸为阏伽器（文）佛部百字等者。石山次第但用金刚部百字言。但真言终有恶无吽。小野爱染王大次第百字同之。御口决云。初行时。五部百字具诵之。常途行法唯金刚部（矣）。
　　阏伽真言（但有二种）此二种中初真言出本轨。后真言出千手轨。五部百字真言二经（并）本记中无之。以本清净水等者。本记中无此颂。石山次第初四句替七言二句。颂云。以本清净加持水沐浴法性无垢身（文）广泽次第但用初一颂四句。其颂同今次第（矣）。
　　次莲华座。生记云。沐浴已毕故次献座（文）。此印言本轨中无。或次第云。此中印言虽无仪轨。先德多用之也（云云）私检云。无量寿轨云。准前莲花部三昧耶印。稍屈令圆满即是结此印已。想从印流出无量金刚莲花遍满此极乐世界中。无量寿如来。及诸大菩萨。一切圣众。各得此金刚莲花为座○真言全同。依此轨文。替本尊句存此印言欤。真言迦摩椤者。嘉祥法花游意云。此花有三时。未敷之时名屈摩罗。敷而将落名迦摩罗。处中盛时名分陀利花（文）此三种中当第二花也。问。何故不取盛花。取将落乎。答。第三花开敷故印用八叶印。即此意也。小野僧正记云。玄静云。八师子座印八叶开敷印也（文）仁齐抄云。八叶莲花印想师子座。八指端师子座观也（大日师子座也云云）八卷次第云。或师云。用二契明印结八叶印。屈二头指着中指之背。是六叶印也真言曰。....（或.）御口决云。诸佛菩萨用八叶印。明王用六叶印天等用荷叶印也（云云）私云。天等又用四叶印也。长晏记云。下类天等普通坐荷叶。不尔坐四叶莲（云云）。问。四叶印样何。答。同记云。天部如八叶印。左右水火风并合。不合有开（文）并合者。三指各合立。不合者。两手三指端开不合欤。又彼记。六叶印有二说。一云。如八叶印风付火侧。一云。二地二空掌中承如台（文）。二义中御口决六叶印如初说也。第二说出大日经第七卷·马头记上及军荼利轨（文）真言....者。疏云阿（入）是除遣。即除盖障义。以此为座。毕竟不起一切障故（文）今次第云。三业坚固犹如金刚。自契此言坐.字金刚座不起一切障。故三业坚固也。
　　次振铃。生起云。诸尊既座故。次掘杵振铃护净结界（文）。不空罥索经云。奉请供养赞叹念诵振铃（文）石山次第三云。但取杵铃时。口称....。安左右腰称三遍。讫即抽掷杵三度。已逆三反。顺三反旋转。旋转已以杵当心。次举铃当左耳侧五度振。次当心三度振之。次当额前二度振之。即安腰本所。次以杵加持身五处毕。同时置坛场本处也。或次第（梵字）云。先以右取铃杵。先杵。次铃。左手取移铃安左腰。次抽掷五古三度。称.字各一反。次逆三反。慈救咒一反。次少指上加持虚空三反。顺转咒一反。次加持身五处。顺转咒一反。次卷五古。翻拳当右乳上。非横竖。次振铃左耳。五额三心二各诵铃明五三二反。次少少振加不诵真言。次如先铃安左腰。以五古加持身。顺转咒一反。或振铃终同时加持。然后取具铃置本处。先铃。次杵。取铃样。安腰时四指并卷。振时舒.付中右边。腰安铃样如萨埵像（云云）御口决作法如别记（矣）问。右杵三度抽掷巡逆加持等。左铃五三二反振。有何故乎。答仁王经次第（御作）云。次铃移取左手当左腰。次持右手五𦙶当胸前。三度抽掷。自他法界本地具足。五智三密。开发自在之义。次左转成辟除。次右转成结界。次右回转加持虚空法界。成立轮圆无碍法界曼荼罗义次安右乳上加持。显得自心本有五智四种法身义。次左手持铃左耳边五度振之。是则自他法界五智。通达惊觉义。次心前三度振。此是自他三身三密三部显了自在之义。次额前三度振。此亦自他同共诸佛果上三点三德三智究竟圆满甘露灌顶。受得之义。已上三处振铃。普皆三世常恒自他受用适悦欢喜之义（文）舍利次第（御作）云。以左铃于心上五度振之。惊觉五部诸尊。次当额三度振之。觉悟三界众生之无明长卧之义。当耳二度振之惊二乘心。令入大乘义也。总是十度也。十波罗密义也（文）私云。于一师释相违显义门之多端欤。四种念诵法云。凡左手持金刚铃。是适悦义。置腰之左表大我义。左是定。腰是地轮。以定手铃表安乐之义也。地表以信佛法之为本也。右手持五𦙶。是五智义也。依慧得定故先取五𦙶后取铃。亦依定起慧耶先置铃后置五𦙶也。掷五𦙶。是表五智自在之义。转拳向外。表一切众生皆具五智左耳边五度振。五智义即因位也。亦过去之义。修因得果故。心前三度振。三佛之义。即果位也。是现在之义也。额前二度振。二点二智义。即未来。一证已后尽未来际化众生。令得此因果故也（略小野僧正持本）宽信法务传受集三云。于身三处振铃者。五藏般若教必先以耳根为能缘。故对五藏般若当左耳而五度振。是入声解脱也。次依般若智慧入三解脱。故次当心前。三度振。谓三空解脱之心识能观故也。三空观故证二种法身。故次当额上二度振之。经云。摩诃般若解脱法身（云云）。摩诃般若者。五藏般若。解脱者。三空解脱门也（重无相无愿）法身者。理智二法身也（云云）私云。入声解脱者。桧尾口决心观声所因自本不生起也。触声知本不生理。故云心入声解脱也。证声之上无所著。知本不生之理。观照般若理也。故仪轨云。心入声解脱观照般若理（文）理趣房说云。振铃有三义。即般若·解脱·法身。先当耳五度振表五智也。次当心三度振三解脱也。后当额二度振理智法身义。额是身中最上。无功用之处也。表法身寂静无动义也（云云）源运三五要云。右手持五杵。是五佛也。左手持铃。是铃菩萨也。三十七尊中举初后摄中间。是三十七智圆满之行也。私云。以上诸说皆有理。但大师额三度振违诸说。可寻决（矣）今来小野广泽同用五三二反也。但石山次第云。当左耳上七五三反随心振（文）此二卷次第也。同六四卷六卷出。二卷可寻。已上成身会了者。问。今此成身会者。经轨中六会曼荼。现图九会曼荼中何摄乎。答。六曼九会中各有摄不摄义故。九会密记（延命院）云。成身会品中皆有九会。其九会间有成身仪。非九会其一也（云云）此意九会中各有成身仪。云成身会。故通可摄九会也。然非九会随一故非九会摄也又或云。今成身会者。行者用五相观修行成佛。因行满入果。即因果合论也。是即六曼之因行五相之观门也。若分因行异果德。则六曼外可论之。摄因从果者。可摄第一羯磨曼荼。故指归释第一曼荼云（并）说毗卢遮那佛受用身以五相现成等正觉（文）既第一会中出五相故第一会摄（矣）若通论者。可摄六会。是六会因行故（云云）私云。前义意成身会总说九会成身之仪。然未明彼九会诸尊各印言等。故羯磨会等别说诸尊印明也。故总别俱显因行果德也。后义意羯磨等诸会是明佛果圆德。而为令众生悟彼果德。先在初示为六会因行之成身轨则也。又更有一义。具五重结护抄记之。
　　次羯磨会。生起云。诸尊既坐。今当修习诸尊所作事业。故入羯磨会可结印诵明（文）八卷次第五云。或说云。羯磨会为成所作智。即身成佛以后修如来事业也（文）私云。前义约行者修生事业。后义依果方便（矣）。问。五重结护云。羯磨会三摩耶会如来自受法乐之事（文）此释已成佛如来自受法乐事业。何违彼义乎。答。结护云。又通初心行者自行已满究竟佛位。法性境界之事（文）此依前义。自受法乐说远被未来。故何无果后方便义（矣）先结羯磨印等者。仪轨云。次结羯磨印。于心而修习。谛观心月轮而有羯磨杵（文）问。羯磨印何印乎。答。注云。大羯磨印（文）又广泽法皇次第·天台方次第等不出总印言。依之大师大仪轨记云。次羯磨会五佛印真言（文）智证瑜伽记云。第二羯磨会二拳置心上举右拳拳左手力指（文）况复仪轨中虽举。羯磨印未出言（矣）故心觉金刚界记云。结羯磨印者（云云）不同也。今心只羯磨会诸尊印如是云欤（云云）又或次第云。次结羯磨印（以二金刚当心位等别。略出经缚印。或传用定印。文）诸说不同中今次第是相承口决。故注云。仪轨不说真言。依师传置此真言。用大羯磨印（文）私云。师传者。石山内供传也。故彼二卷次第云。口决云。二手金刚缚十指皆搩。以左指附右手背。以右指附左手背。其二大指二小指头相拄附。观想如文。真言曰。唵曰罗（二合）羯磨（引）剑（文）（四卷次第同之）但大师说云者。举五佛印佛显总印言欤。故大师梵字次第云。大羯磨印......(文）桧尾口决又尔也。故知。用总印言八祖相传口决也。轨中举印显言欤。又本轨中羯磨印外出智拳印。何指彼印等乎。
　　大日如来。本轨云。应结金刚拳。等引而两分。右羽金刚拳以握力之端（文）广泽次第云。由结大智拳契故能入佛智。是名本师如来无上菩提最尊胜印（文）御口云。此羯磨会印金刚拳为印母也。智证瑜伽记云。羯磨会印皆从金刚拳而出（文）住本尊大日如来三摩地者。自身成本尊之义也。私云。此印云即身成佛印。左五指生界五大即行者也。右五指佛果五大即本尊也。以众生命风续佛界大空智。表即身成佛之义也。诸佛五大。众生五大。无二无别。故自身即本尊也。故云住本尊三摩地也。故即身仪云。上达法身下及六道虽粗细有隔大小有差。然由不出六大。故佛说六大为法界体性（文）虽众生三业粗动。法佛三密微细。六大是一。故自身即本尊。故云为法界体性也。又义。左五指是行者五智。右五指即本尊五智也。以众生所具阿閦大圆（左风指）菩提心。达大日大圆（右空指）法界智。故颂云圆境力故实觉智。论云。通达菩提心也。以众生菩提心达佛智故。御次云能入佛智。论云若人求佛惠也。生佛五智本不二故。云。父母所生身速证大觉位也。依之时处仪轨云。现证大菩提故名觉胜印。心地观经述引导无上菩提第一智印（云云）又云。缘此印加持。诸佛为行者授无上菩提最胜决定之记。即是毗卢遮那如来大妙智印（文）可思之。
　　阿閦尊。广次第云。即从顶放青色光。摧伏诸魔。得心不动（文）略出云。由结阿閦佛触地契故心得不动（文）。
　　宝生尊。广次第云。从顶放金色光。遣雨如意宝。愿求得满足。由授所愿契故能摄利他（文）略出云。由结宝生契故能摄受利益（文）。
　　观自在王尊。广次云。从顶放红莲花光。照无数世界。过斯光者。能说修多罗经法门（文）略出云。由三摩地契故能持佛三摩地（云云）。
　　不空成就尊。广次云。从顶放五色光。照北方恒河沙世界。众生悉得无畏利乐由施无畏契故能施众生无畏（文）。
　　金刚波罗蜜。广次云。证得大圆镜智（文）。石山次第云。大圆境智也（文）自下三智同之。无证得文。
　　宝波罗蜜。广次云。证得平等性智（文）。
　　法波罗蜜。广次云。证得妙观察智（文）。
　　羯磨波罗蜜。广次得成所作智（文）。
　　金刚萨捶。广次云。以威德意气故如弄跋折罗势。以刹那猛利心顿证无上菩提（文）石次云。由威武金刚拳契故速得金刚萨埵身（文）私云。威武金刚拳者。四卷次第云。谓左手作金刚拳置腰边。右手同作拳仰当心。即展五指如投弄辐转杵势是也（文）二卷次第云。即展五指投弄辐转也（文）”
　　金刚王。广次云。有情利乐门中具四摄法门（文）石次云。由金刚钩契故请会一切如来（文）私云。四摄者。布施爱语利行同事也。密钩索锁铃也。
　　金刚爱。广次云。设是金刚妻。自身能染着。无缘大悲曾无间断（文）石山云。由金刚可爱契故设是金刚妻。亦能染着（文）略出经云。由金刚爱欲契也。私云。设妻染著者。密教有隐语故有此言。非如世间男女染着成轮回也。故大疏第一云。云女人者。即是般若佛母。得焉相应烦恼永息。非如世间欲热更增也。以密教不可直宣故有如是隐语（略抄）染著者。菩提大欲染义也。若不尔者。何云大悲无间断乎。故今本仪轨文云。菩提大欲满。圆成大悲种（文）可思之。问。印文云。二拳如射法（文）其方如何。答。二卷次第云。师说如文。焉真言终。右拳向身左拳向外如放箭势也（云云）。四卷次第云。谓二手作金刚拳。右拳覆左拳。仰安之于心前。即与.俱右拳向身。而反牵左拳腕。覆掌向外。而起即押之。掣押同时如弓牵之势是也（文）御口云。二拳各风空捻如引弓之势也。
    金刚喜。广次云。由结金刚喜契一切最胜。皆称叹。见微少善即便称美。石次云。由金刚欢喜契故一切最胜。皆为称叹善哉（文）二拳当心弹指者。二卷次第云。师说。二拳相向。各头指。与大指弹也（文）御口云。二度弹指。明各一反（云云）。问。广泽真言一反间再弹也。谓..一弹。.一弹也。其理可然。真言悉诵毕弹三弹。何两弹乎。故劝修寺口传云。作弹指三度（文）如何。答。口云。金刚善哉故两度弹。是善哉善哉之义欤。私云。摄真实经云。三遍弹指是劝喜相（文）依此文者。弹指三度欤。
　　金刚宝。广次云。置额上成灌顶。证无染智。虚空圆满（文）石次云。由金刚宝契故诸天人师为其灌顶（文）教王经云。结大金刚宝。从师受灌顶（文）私云。南方是灌顶方故。故次第上举宝生德云。手持五佛冠灌一切佛顶（文）又出印言功云。常得虚空藏菩萨授与灌顶（文）密严院口传云。金刚宝密号。显云。虚空藏（文）天人师者。佛称也。二拳相合等者。四卷次第云。谓二手外缚。禅智并立。进力各屈第二节头相拄。其上第一[/卽]小洼相拄。二端极尖。如如意宝形是也（文）。此说同广沃。故彼印文云。外缚进力如宝形（文）今印文何违彼乎。然二卷次第云。或师传云。二拳相合。进力合如宝形（此说相合经文也。文）今次第依二卷次第也。御口又依此说（矣）高野中院次第同。二卷次第也（或石山二卷次第外缚也）。
　　金刚光。广次云。证得惠光。无不照曜（文）。石次云。由金刚日契故得同金刚日（文）。二大二头相拄如日轮者。如印文。二大二头端拄中空如日轮也。御口云。二风二空如前宝形。六指开立也（云云）。二卷次第云。师说前印不改进力禅智。开掌檀惠戒方忍愿各别立心前旋转（云云）（四卷又同也）御口决全同。石山传（矣）摄真实经云。左右两拳更互轮轮如月右转（文）私云。此印两拳并转欤。故上文云。以此两拳并安心上（文）。
　　金刚幢。广次云。满所有希愿又能注杂雨（文）石次云。由金刚幢契故能注杂宝雨（文）教王经云。竖金刚幢幡。则得雨宝雨（文）圣位经云。由金刚幢菩萨加持故能满有情世出世间所有希愿（文）左拳立肘者。四卷次第云。谓二手金刚拳。以右射尖。立于左拳母指上是也（文）。
　　金刚笑。广次云。若见。若闻。心生勇跃受法决定利益（文）。石次云。由金刚笑契故得与佛同笑（文）圣位经云。由金刚笑菩萨加持故一切有情若见若闻。心生勇跃。于法决定受法利乐（文）。
　　金刚法。广次云。坚结金刚剑。能断一切苦。能转于法轮成。以金刚语（文）略出经云。由结金刚花契故能见金刚法（文）圣位经云。由金刚法菩萨加持故证得法本性清净。悉能演说微妙法门。知一切法皆如佛仪喻（文）右掌开向外者。二卷次第云。师说。左拳脐左想持莲花右竖五指。掌外。是名开势也（文）（四卷又同之）御口决云。左手捻风空想持花（持花印如常）右手向外。以风空如引开花叶之势也（月上院记同之）。
　　金刚利。广次云。由结金刚藏契。断自他一切苦（文）。略出经云。由结金刚藏剑契故彼能断一切苦（文）。摄真实经云。我今右手执大利剑。能断众生一切烦恼（文）圣位经云。由金刚利菩萨加持故以般若波罗蜜。能断自他无量杂染结使诸苦（文）（结使者烦恼名也）右手如把剑。四卷次第云。谓左手与法契同。右手亦作金刚拳。覆振想把剑也（文）。如印文。右拳覆振奉想握剑也。御口决云。故僧正传云。右手正作不动拳印切之。是即切无量杂染结使之义也。切花茎也（云云）劝修寺传云。茎是生死也（云云）。略出经云。又用左置心上。如烦烦障。以右为剑想以杀之（文）私云。三经云。一切苦。实经云一切烦恼。何唯云烦恼障乎。烦恼即障故云尔。非二障随一欤。或举重显轻欤。八不利剑所破八迷。可通二障故又二经苦与烦恼互显欤。
　　金刚因。略出云。由结金刚轮契故能转一切如来所说法轮（文）圣位经云。由金刚因菩萨加持故于无量诸佛世界。请一切如来。转妙法轮（文）覆拳进力拄者。本轨如印文。四次云。谓二手金刚拳进力节相拄覆当脐。右旋转是也（文）（桧尾记同之）摄真实经云。结金刚拳以二拳面并安心上。中指中[/卽]相着（文）广泽次第云。覆拳进力申。脐间平转御口决云。二拳覆进力申合（指傍合也）当脐平转（云云）广泽说同（矣）石山说。拳覆进力屈节合欤。实经文二拳仰忍愿中节合欤。三转者。实经云。我今三转金刚法轮于十方界（文）。
　　金刚语。略出经云。由结金刚语言契故能得念诵成就（文）教王云。所有诸佛语成以金刚语（文）。圣位云。由金刚语菩萨加持故以六十四种法音。遍至十方随众生类。皆成法益（文）。六十四种法音者。马头仪轨出六十四种梵音。释论中云六十八梵圆。花严经说六十种音。普观释云。盖随根品所闻不同。是故诸说增减有异（文）御口决云。金刚语菩萨是显乘维摩大士也（云云）私云。维摩经云。默然无所说。密教云金刚语菩萨。显离四种语言。故云净名无言。密以如义语。故云金刚语也。密抄释语菩萨云。四辩无所畏。说法无等比（文）。
　　金刚业。略出云。由结金刚羯磨契故一切如来能能随顺事业（文）。圣位经云。由金刚业菩萨加持故于无量佛刹海会。成大供养仪（文）先从禅智等者。四次云。谓二手掌向外。舞心右左颊总三反讫。金掌置顶上是也（文）二次云。师说。二掌向外舞三处。总三反。金刚掌置顶（云云）。劝修寺口云。二手舒指舞合掌置顶。是非舞。所持羯磨转形也。作事业义。真实经作二拳印作舞三反。是名种种事业印。能成就种种业（文）御口决云。二拳相向各从大指伸总三度。舞作金掌置顶也。
　　金刚护。略出云。由结金刚甲契故得为金刚坚固性（文）圣位云。由金刚护菩萨加持故被大誓愿庄严甲胄。返入生死。引育众生。置于佛法（文）。二拳左右乳上相向者。御口决云。二拳各伸风指向心。三度缠绕左右引之（云云）问。印文无缠绕等如何。答。相承口传也。故四次云。谓二手金刚拳当脐。萦绕引分。如是三反是也（文）（桧尾口决同之）摄真实云。结金刚拳。舒两头指。安于脐上。分拳两边（文）故知。申头指依经。萦绕依口决也。石山云。又样前业印置顶上。即从顶左右分下。如引披势。而致两乳上。是般若寺御传也（云云）。
　　金刚牙。圣位云。由金刚药叉加持故能摧天魔一切诸障。能摧羸无始烦恼怨敌（文）略出云。由金刚牙契故。设是金刚。当能摧碎（文）。
　　金刚拳。圣位云。由金刚拳菩萨加持故于三密门。无量真言三昧印契合成一体（文）略出云。由结金刚拳契故能得一切诸契。获得悉地（文）散地鑁者。广泽次第云。暮琴置鑁（云云）本轨云。散地鑁（云云）当流言契仪轨文（矣）。
　　金刚嬉。圣位云。由金刚喜戏菩萨加持故于受用法圆满快乐。得受用智自在（文）略出云。由结金刚喜戏可喜契故掌诸欢喜（文）左小低头者。略出云。又用二小低头。金刚意气以患申敬（文）。
　　金刚鬘。圣位云。由金刚鬘菩萨加持故得菩萨分法。花鬘以为庄严（文）略出云。由结金刚鬘契故得美妙容色（文）二拳如系鬘等者。御口决云。二拳伸风指当心。三度萦之。诸指伸散。如从额顶后垂之势（云云）私云略出·摄真·口决等全不云伸风指。又石山云。以二拳当额。萦绕引分至顶后。亦萦如鬘（文）何违此等说。伸风指乎。然广泽次第云。伸双拳风。系鬘从额后垂（文）御口同广泽（矣）。
　　金刚歌。圣位云。由金刚歌菩萨加持故得如来微妙音声（矣）略出云。由结金刚歌咏契故得清净妙音（文）广次云。以微妙音声得圣德解脱（文）。
　　金刚舞。圣位云。由结金刚舞菩萨加持故得刹那迅疾分身顿至无边世界（文）略出云。由结金刚舞契供养故得一切随伏（文）。二拳由舞仪等者。四次云。谓舞之仪式。先已明三遍舞金刚掌。置于顶上是也（文）。摄真云。作此舞印。诸佛菩萨即大欢喜。与一切愿。护行者身（文）劝修口云。此尊三形持舞也。三形者。羯磨二手可习羯磨形也（云云）或云。此菩萨以舞为本誓。故以舞印为三昧耶印。然三摩耶印未必作其三摩耶形。如胜身三摩耶印也（云云）。
　　金刚香。圣位云。由金刚焚香菩萨加持故得如来悦意无碍智香（文）教王云。以金刚拳仪应献烧香等（文）或云。向下散香烟顺风上形也（云云）。
　　金刚花。圣位云。由金刚花菩萨加持故能开众生烦恼淤泥觉意妙花（文）略出云。由结金刚花契故得诸庄严（文）向上散者。本轨云。仰散如捧献（文）。口云。花仰散如捧献也。摄真云。结于此印有何利益为欲摧灭一切业障（文）。
　　金刚灯。圣位云。由金刚灯明菩萨加持故获得五眼清净。自利利他照法自在（文）摄真云。结此灯印有何利益。现身成就如来五眼（文）。如针者。石山云。二手莲华拳。合拳并大指。引附于胸（文）或口云。禅智竖如针灯光也（云云）。
　　金刚涂。圣位云。由金刚涂香菩萨加持故得佛五种无漏净身（文）私云。五种无漏净身者。戒·定·惠·解脱·解脱知见五分法身。此即无漏五蕴故云无漏净身也。故今次第涂香处处。想磨萦五分法身（文）摄真云。我今持此牛头栴檀最上涂香。涂于十方诸佛菩萨及众生身（文）。
　　金刚钩。圣位云。由金刚钩菩萨加持故得召集一切众生速疾三昧（文）摄真云。结此印能令行者得大势力。驱使一切诸天神等营辨众事（文）略出云。由结金刚钩契故能为钩召（文）。
　　金刚索。圣位云。由金刚索菩萨加持故得如虚空无障碍智善巧智（文）私。无障碍智·善巧智如次正·后二智欤。略出云。由结金刚罥索契故而能引入（文）。
　　金刚锁。圣位云。由金刚锁菩萨加持故得佛坚固无染观察大悲解脱（文）。私云。无染观察者。正智观断惑故。大悲解脱者。后得大悲令众生解脱故。略出云。由结金刚钩锁契故能系留止之（文）。
　　金刚铃。圣位云。由金刚铃菩萨加持故得如来般若音声。闻者。能摧藏识中诸恶种子（文）私云。闻般若声证声本不生理之时。灭义识中业寿种生佛树牙。故云能摧义识等也。此声显观照般若无所著理。故云般若音声也。略出云。由结金刚磬契故能生欢喜（文）。
　　贤劫十六尊。四卷次第云。次以.字想置贤劫十六大菩萨位位。谓右手作金刚拳当心。左手亦作金刚拳舒肘右绕坛。.字十六遍是也（文）八卷次第五云。师云。二羽金刚拳以右拳安腰。以左拳从左方傍至于前。以安四处。每方想四菩萨位。或说云。右拳安心。左拳从左向右指地四处。想坛四方安立贤劫佛位。是但前一方用之。自然四方具之。或师云。谓行者。从座起立绕坛至东北角。以此印可先诵.。以左拳覆一点坛角。如是至东南角点毕。每一角点四处。若复座观心中辨诸位（略抄）今次第想绕四面者。石山云。右绕坛心中巽角顺绕安尊位想之御口决云。宗睿请来贤劫十六尊。于彼轮坛外贤劫千佛中十六为上首（文）准此文者。举上首摄眷属欤（云云）。问。三千佛中何不举过未诸佛乎。答。御口云。举现在显过未欤。又秘传云。为显三世常住义唯举现在。过未诸佛常住如现在故（云云）问。于膝上印四处方如何。答。自左膝至右膝。大横分四处。又于四处各竖指四处。十六处也。广泽分四处。各于一处四处指之也。二十天印处二义可准之十六尊略颂。
　　东。慈氏。不空眼。除盖障。除忧闇。
　　南。香象。大精进。金刚幢。智幢。
　　西。无量光。贤护。网明。月光。
　　北。文珠。智积。金刚藏。普贤。
　　私云。北方四菩萨石次次第也。广次列藏·文殊·智·普贤也。
　　二十天。四次云。次以.字想二十天位所印仪式如前。但断左绕诵.字二十反是也。此略法耳。今别欲用各各印真言在后（文）。私云。但改左绕者。观想中十六尊顺绕故。今二十天逆绕故云改也。俱从东北角始之。顺逆绕十六尊内二十天外也。各各印言者。十六尊二十天各各有印言也。四次下并广泽次第具出之。真兴云。然者各各印真言如胎藏界（文）八次云。一师说云。右拳安腰。以左拳从前至左方傍安五处。每方合二十天位。或云。以左拳从右方前向于左方指五处。想坛外院四方安二十天位。自然具三面也。或师说云。以拳覆点如上。前行者至东北立以右手诵.五处点之。一面各五处。四角二十处（略抄）。
二十天略颂。
　　东。那罗延。矩摩罗。金刚摧。梵天。帝释。
    南。日天。月天。金刚食。彗星。荧惑。
    西。罗刹。风天。金刚依天。火天。多闻。
　　北。金刚面炎魔。金刚调伏。欢喜。水天。
　　理抄云。金刚界不空所图出欤。台藏善无畏以梵本与一行出之欤（云云）（愚云。下文又云。台藏一行阿阇梨图出云云）又云。台藏ヲウタン草金刚界宝生草也（云云）食送者。宝草地也（云云）供物置此也（云云）。
　　报恩院御记云。三尊九会者。北方三会。后人图加之（云云）谓理趣会降三世三昧耶会也。此三尊皆异故云三尊也（云云）。

金刚界发惠钞中

金刚界发惠钞下

　　        释赖瑜记

　　三摩耶会。生起云。修习诸尊事业之竟。今当惊觉诸尊本誓故。次入三昧耶会。结诸尊三昧耶印（文）私云。修习诸尊事业者。羯磨会也。五重结护云。羯磨会三摩耶会如来自受法乐之事也。又通初心行者。自行已满。究竟佛位法性境界之事（文）私云。初意今此二会是说如来安住此二种功德常恒自受法乐也。后意示行者初心修此如来功德。自行圆满遂究竟佛果境界之义也。
　　问。凡六会曼荼皆引入弟子之轨则。济度众生之方便也。故指归释羯磨仪则云。为弟子受速证菩萨地法。又释三昧耶仪轨云。为弟子受四种眼（四种眼法者。四无量心欤。故瑜祇经云。以眼起慈。以眼起悲。以眼起喜。以眼起舍。但于一切时处用四种眼法）何违此等文理。云自受法乐事乎。答。羯三等曼荼虽自受法乐事。传法者传持利未来众生。故云引入弟子等也。后释云又通初心行者等。即此意也。故大日经于当来世时劣惠诸众生。金刚顶经说。汝等将来为最上乘者。良有以也。具如五重结护抄记之。八卷次第云。私云。案略出经。羯磨三摩耶供养会等同仪轨之列。教王经先说三摩耶会。次安羯磨会。唯脱供养（云云）私云。教王经第三卷先说三摩耶会印言。次明羯磨会印。然第二卷等云羯磨会言。前后难定耳。
　　先作内缚五古印者。问。诸流次第不出此印言。何用此印言乎。答。次第注云。依师传用此印言（云云）问。石山次第无此印言何师传耶。答。私云。羯磨会既用总印言。三昧耶会何不尔（矣）就中略出教王二经于此会初出金刚合掌金刚缚二印（矣）又惠运记云。先金刚合掌诵真言曰。唵嚩日罗朗阇梨。次不解前金刚掌转成转。其真言曰。唵嚩日罗满陀（文）中院二卷次第又用二个印言。但初真言唵嚩日阑（二合）惹哩（云云或云）（石山次第也）私云。三昧耶会者。以三摩耶戒印为本。诸印中合掌缚是印母故。初用此印言有其理欤。故即身义云。又以二手和合金刚缚发生成印。是亦名三昧耶智印（文）然今用五古印金萨明。是三十七尊总印言故欤。想舌上有.字者。问。前会心月观杵。今何舌上观字耶。于心此表本誓语言相故云观于舌（文）私云。事业是心所作故羯磨杵观心。种子即口所说故舌上观.字也。
　　大日如来四卷次第云。由大智契故能入佛智（文）略出经云。此是毗卢遮那金刚自在契。由佛随念契故能证菩提（文）。御口决云。此会诸尊皆外缚为印母（云云）教王经云。诸三昧耶印皆生金刚缚（文）便成金刚缚忍愿如剑形等者。或云。此印表五智五大冥合总体佛身也。与胜身印同之。自受用身故云胜身也。但此胜身者。自在宫证得。故云自在契也。忍愿如剑形者。切无明根名剑印。即备智用为名。安然习塔印。予习佛身印。五佛灌顶中大日剑印一印也。又胜身三昧耶印同印也。凡金刚界成佛无非胜身三昧胜身三昧印诸尊通印也。用金轮印总即别名（云云）私案。地水叉交表生死淤泥（水土合作泥故）菩提智火烧尽烦恼薪。似利剑破物。故二火作剑也。智火增用依风力故二风附火背。智火依风力断破烦恼生死。得理智不二妙果故禅智交也。仁海云。或人云。此会大日印表塔形也。
　　对受记云。三昧耶大日印表三昧耶。三昧耶即是塔也。印说文中指如剑形者。只说印形也。非表剑也（云云）私云。是表剑形也。大胜金刚印如顶者。口传云。剑形也。是大日如来大惠刀欤。此智最上智故云如顶也。此印同宝冠印故。又表佛顶形欤（云云）。
　　阿閦佛。略出云。阿閦鞞佛三摩耶契。由萨埵金刚契故能为一切契尊主（文）忍愿竖如针者。或口云。是独古印也。非常独古义。是表独一法身义故本轨云大身印也。
　　宝生佛。略出云。由宝金刚契故得一切宝主（文）忍愿屈如宝形者。宝生三摩耶形。可知之。
　　无量寿。略出云。由法金刚契故得佛法藏（文）忍愿如莲叶者。弥陀三摩耶形。可知之。
　　不空佛。略出云。由羯磨金刚契故能作一切事业。忍愿入掌等者。或口决云。是羯磨印形月轮上置羯磨也。二大二小指羯磨形也。二头二无明指月轮形也。二中指羯磨脐也（云云）。
　　金刚波罗蜜等。私云。四波罗蜜印功德同四佛故不别说。或云。四波印同前。但四佛印柔软作之。四佛是四智圆满之体。四波即四智事业令成就也。
　　金刚萨埵。略出云。由萨埵契故得成金刚萨埵身（文）教王云。结萨埵金刚则成持金刚（文）。此萨埵印云五智杵印也。
　　金刚王。略出云。由金刚钩契故能召诸执金刚（文）。
　　教王云。即能召一切佛（文）。
　　金刚爱。略出云。由金刚爱染契故能示一切佛法（文）教王云。胜指交染爱一切佛法（云云）私云。胜指者。二头指欤。此尊印二头指交故。前羯磨会中出爱菩萨德云。金刚妻亦能染著者。此会释既云能示一切佛法。又云。染爱一切佛法。非世间男女染着义。以此为良证（矣）。
　　金刚喜。略出云。是名金刚踊跃萨埵三摩耶契。由金刚善哉契故能令欢喜诸佛（文）二度弹指间诵真言。当流广泽不同。如先会记（矣）教王经云。如弹指势皆以善哉令欢喜（文）欢喜弹指义也。以善哉弹指故可两度也。或准释论。取引维摩经并大日经中置三种善哉。三度弹指何怪。对受记云。三弹指（文）。
　　金刚宝。略出云。金刚菩萨三摩耶契。由宝契故得佛灌顶位（文）。
　　金刚光。略出云。金刚光菩萨三摩耶契。由金刚威光契故得金刚威光（文）教王云。则获正法威德光（文）。
　　金刚幢。略出云。金刚表刹（亦名金刚状）菩萨三摩耶契。由金刚幢契故能施漏一切愿者（文）私云。宝幢是依生中依报摄。故云表刹菩萨欤。
　　金刚笑。略出云。金刚可爱菩萨三摩耶契。由金刚笑故能共一切佛笑（文）教王云。获得如来微妙笑（文）或口传云。进力禅智如宝形。忍愿外缚四指并竖如幢。略出云。此名表刹印（文）。
　　金刚法。略出云。金刚眼菩萨三摩耶契。由金刚宝契故能持金刚法（文）私云。法菩萨观音欤。弥陀有水生眼称。故观音云金刚眼菩萨欤。教王云。能净非法皆清净（文）私云。观音有自性清净德故。
　　金刚利。略出云。金刚剑菩萨三摩耶。契由金刚利剑契故得佛最上慧（文）此利菩萨文殊也。文殊以八不利剑为三摩耶形。故就三摩耶立名。中约体云金刚剑。据用云金刚利也。教王云。能断一切苦受业（文）略出依体云得惠。教王就用云断苦也。
　　金刚因。略出云。金刚轮菩萨三摩耶契。由金刚轮契故能转妙法轮（文）私云。此菩萨转妙法轮故云金刚轮菩萨也。法轮义如俱舍等释（矣）教王云。于曼荼罗为主宰（文）主宰我义。自在义。说法自在无等比故欤。四竖五竖交者。本轨文也。石次云。谓四者第四二指也。五者第五二指也。谓二手金刚缚二无名指置立。二小指立相交是也（文）。
　　问。今印文忍愿复入缚（文）。宁非二中入缚内乎。故广次云。本缚水入缚。地立交（文）智证瑜伽记云。因印中入缚（文）此等文非中入缚内乎。答。御口决如石山记。桧尾口决·中院次第又尔也。御作梵字次第云。外缚二.立合。二.相交。右上（文）但忍愿复入缚者。本记文也彼记上说利菩萨印云。由缚竖忍愿（文）外缚立忍愿。今又作缚故云复入缚。非入缚内也。复字可思之。广次等恐似失复字起尽欤。
　　金刚语。略出云。金刚语言菩萨三摩耶。由金刚语言契故得佛语言悉地（文）教王云。共预诸佛谈语论（文）禅智开优附者。石次云。以二大指优附各头指（文）八四云。开禅智付进力第二文（文）。
　　金刚业。略出云。毗首羯磨菩萨三摩耶契。由金刚羯磨契契故速得最上成就（文）教王云。遍行一切而自在等同金刚业（文）口决云。此印羯磨轮转形也。故略出云。以定度押坛惠度。为羯磨跋折罗。此名毗首羯磨菩萨（云云）。
　　金刚护。略出云。勇猛菩萨三摩耶契。由金刚铠契故得为金刚身（文）教王云。坚持金刚护成身如金刚（文）私云。针非常针。甲端似针故云。铠契。铠甲胄一具故金刚牙。略出云。由金刚夜叉契故得同金刚夜叉（文）私云。以牙印啖破一切怨敌恶魔等。故教王云。金刚牙胜印能摧诸恶魔（文）又云。诵舍咄𣋼缚乞叉。能嗔一切怨敌者（文）。
　　金刚拳。略出云。由金刚拳契故得成就一切契（文）教王云。得一切妙悉地（文）私云。金刚拳菩萨位圆满十六德故即大日也。故云后十六生成正觉。故云得一切妙悉地也。
　　金刚嬉。略出云。金刚爱（即嬉戏妓也）密供养天三摩耶契由金刚嬉戏妓契故获得大喜乐（文）。
　　金刚鬘。略出云。由金刚鬘契故得受佛灌顶（文）前印。展当额散者。石次云。谓不改先印。上当额是也（文）（桧尾运记同之）广次云。大指立展当额（文）彼记云。外缚两空直立展当额（云云）略出云。如本缚长申二臂为鬘（文）教王云。展臂各为鬘（文）私云。系鬘受灌顶者。拟五佛灌顶后作四佛系鬘之义欤。
　　金刚歌。略出云。由金刚歌咏契故得佛赞咏法（文）广次云。当具如来辩（文）。
　　金刚舞。略出云。由金刚舞契故得佛摄护。赐以供具（文）广次云。当得如来意生身（文）私云。意生身是变易身名也。今不尔欤。
　　金刚香。略出云。由金刚烧香契故能萦洁一切界也（文）广次云。妙香云周法界（文）。
　　金刚花。略出云。由金刚花契故得令世间随顺（文）广次云。由芬馥花供养证如来四八相（文）。
　　金刚灯。略出云。灯供养三摩耶契。由金刚光明契故得佛五眼（文）。
　　金刚涂。教王云。舒展如涂势得妙香（文）广次云。能除一切厄恶（文）。
　　金刚钩。略出云。由金刚都印主契故能摄召一切（文）。
　　金刚索。略出云。由金刚罥索契故能引入一切（文）。
　　金刚锁。略出云。由金刚锁契故能制缚一切（文）。
　　金刚铃。略出云。由金刚召入契故能成就摄入一切（文）。问。羯磨三摩二会三十七尊为一转如何。答。真兴云。准道场观但是一佛。为利生故互为主伴。即是行者所成一佛为显事业及与本誓。分三十七各别示现。复不废各别化佛。为自分身。此则平等意趣之门也（云云）此义不论二会一多。三十七尊一尊义也。私案。二会相望又可有一多义欤。若依诸尊体可一。若依相状者。可别。印言别故。
　　大供养会。生起云。惊觉本誓已了。今当奉供。故次大供养会。于供物中诸尊加持故有诸尊印明。又供物庄严种种不同故有散花等种种印明（未详。云云）问。供养行相如何。答。本轨云。次大供养契供养诸如来（文）桧尾记云。次大供养契供养如来。是故应作供养会印真言。而供养曼荼罗诸尊也（文）五重结护云。供养会真言门菩萨以大智心发行大佛事之行相也（文）。八卷次第云。或云。供养会为妙观察智。即自他平等供养事业也（云云）（觉超云。密抄同之）问。供养能取分别如何。答。或云。大日四波罗蜜为所供。十六已下为能供。若依此义者。仪轨供养诸如来者。限大日四波欤。故心要云。十六菩萨持器印为如来。作大佛事（取意）或大日一尊为所供。四波以下为能供也（云云）私云。准桧尾释轨者。行者作印言为能供养。曼荼三十七尊为所供养也。但诸如来者。若约果门者。三十七尊皆如来故。问。若尔可有五供养义乎。答。大原口决云。大供养者。供养有二义。一者出缠供养。谓诸佛互供养之给也。如大日供四佛。四佛供大日也。二在缠供养。如诸佛自受用三摩地。冥加一切有情。以三十七尊三摩地智业一切众生也。即是诸佛宜在缠之一切如来供养给也。凡居出障圆明之位。是名出缠如来。一切有情在缠垢之中名在缠如来也（云云）应结金刚缚印相从心起者。石山四卷次第六云。理须应结金刚掌及缚为始也。仪轨存略故唯云金刚缚也。是掌及缚当于心作故。文云。印相从心起也（文）御口决云。此会印皆金刚缚。此缚印是心月轮也。从此心月轮流出各各三摩耶形为供养。故云印相从心起也。因论云。又仰云。内缚日轮。外缚月轮也。以日月配两部时。日为胎。以无圆缺同本有理性故月同金。以月十六分类十六大生故。又以日月类定慧时。日惠金也。月定胎也。又此流金界习从本垂迹曼荼罗。果曼荼罗故。胎藏习从因至果曼荼罗。因曼荼罗故（已上傍论也）私云。本轨三摩耶会初云。先合金刚掌。便成金刚缚（文）今文准彼欤。依之中院次第二会俱用二印二明。为总印言。四次亦尔也（中院所用二卷次第。又石山作欤。未详。又石山二卷次第二会不用二个印言）桧尾记。又日用二个印言（矣）但今次第唯用后印言。冥仪轨文也。
　　遍照尊。石山次第·广泽次第其名同也。东西南北石山如次云阿閦佛·宝生佛·弥陀佛·不空成就佛也。释云。已上五佛印口决所传。不说仪轨也。此四佛契即四波罗蜜契也。更无别四波罗蜜契也（文）。广泽次第如次云。金刚萨·金刚宝·金刚法·金刚业。释云。此四佛异名也（文）广泽次第·御作次第等四佛次用四波罗蜜印言也。石山次第·中院等次第不用四波印言。仪轨中别不出彼印言故。大师金刚界大仪轨又不用彼印言也。或义云。今所举四波印言也。仪轨中阙四佛也。故小岛云。问。何故不说四佛。答。摄四彼岸显而显之故。心要云。此乃遮那及四菩萨。即同五如来也（私云。小岛次第无四佛也）三密抄云。安本轨不载四佛。唐国阿阇梨或加四佛契。或依顺本轨不加四佛（云云）或云。以四佛言为四波印言。四佛即四波（云云）御口决云。五佛等云羯磨会印者。一传云。随在何尊或云羯磨会印。或云三昧耶会印。皆于此会用三昧耶会印也。东前等者。东方前右左后。如次萨王爱·喜·阿閦四亲近也。四菩萨皆外缚印也。印安处石山广泽御作等皆同也（广泽不出萨安处也）石山云。经文云。今次第说十六供养契密语（云云）今所始作之。十六尊契即是云。十六大供养也（云云）略出经三云。次以十六大供养契应供养一切如来（文）。
　　萨。略出云。于一切如来。我尽以身奉献。普皆供养作诸事业（文）。
　　王。又云。于一切如来。我尽以身奉献。普皆供养胜上羯磨（文）。
　　爱。经云。于一切如来。尽以身奉献。普供养羯磨弓箭（文）私云。爱钩召义以弓箭戈远物取钩召义故。
　　喜。经云。于一切如来。尽以身奉献。以善哉声普供养欢喜事业（文）。
　　南箭（金刚宝）石次云金刚宝印。作羯磨会宝契当于额（文）广次云。缚大头作宝（云云）御次同之。今次第羯磨会宝契二拳相合（云云）四卷次第羯磨会宝印。缚故三摩耶又尔也。故同广次印也。委如上记之。略出云。于一切如来身所灌顶。诸宝我今敬礼金刚摩尼（文）南右（金刚光）石山云。作羯磨会光契当于心上。诵真言旋转（文）私云。今云前会指三摩耶会欤。然二会俱其印同故无违（矣）略出云。一切如来金刚日等。我亦敬礼炽焰威光（文）。
　　南左（金刚幢）石次云。不解先印转作金刚合掌。安顶上。举臂长舒（文）八卷次第云。师口云。舒金刚缚于顶上二臂如幢（文）今次第依后说。御口决又尔也。略出云。我今敬礼一切如来。如意宝珠。所求满足。金刚胜上幢（文）。
　　南后（金刚笑）石山云。不解先金刚掌下。当于心前。即作金刚缚。诵真言。与终郝当口散（文）广次云。缚作散口（文）今次第云。同印（外缚）安口上笑处（文）私云。笑处者口鼻间也。云人中欤。然御口决外缚仰散口也。石山云。敬礼一切如来作欢喜笑（文）广次云。作欢喜者。金刚笑敬礼（文）略出经文云。敬礼一切如来。作欢喜者金刚笑（文）。
　　西前（金刚法）略出云。以一切如来金刚法性三摩地。赞叹摩诃法音。
　　西右（金刚利）略出云。以一切如来般若波罗蜜多所出语言。随大音声赞叹（文）。
　　西左（金刚因）略出云。以一切如来文字转轮为首诸契经理趣。赞叹一切道场（文）真言多祭耶译者。广次按多娜耶曳（云云）一卷次第多祭耶译（文）八卷次第按多娜曳（云云）今案本轨明（并）大师梵字次第同今言。故知。今本为胜（矣）略出经多娜曳（云云）。
　　西后（金刚语）略出云。以一切如来密语。我今歌咏赞叹金刚语言（文）。
　　北前（金刚业）略出云。以一切如来香云海。普皆供养作事业故（文）。
　　北右（金刚护）略出云。以一切如来种种妙花云。普供养作事业故（文）。
　　北左（金刚牙）略出云。以一切如来光明炽焰。普皆供养作羯磨故（文）。
　　北后（金刚拳）略出云。以一切如来涂香云海。普皆供养作事业故（文）私云。已上十六大菩萨也。故经云。如是十六大供养契。所应作巳（文）。
　　散花（广次云。金刚花菩萨）石山云。作外金刚缚。当于心向上散。如三昧耶会散花契仪式（文）略出云。一切如来花云海普皆供养（文）今羯磨会花菩萨印（云云）文云。次结散花契等者。本轨文也。偈也。观察于十方言终言字矣。意生花者。天上他境花人中造花等也。水陆所有花者。人间莲花黄菊等也。
　　烧香（金刚烧菩萨）石山云。又作金刚外缚而当于心向下散如三昧耶会香契仪式（文）今同会者。羯磨会也。广泽御作·中院等以传散。皆三摩耶会仪式也。羯磨会以拳散。三昧耶会以缚散。顺印母。供养会可随宜欤。然供养会初文云。应结金刚缚印相从心起（文）此会又以传为印母。拟三摩耶会。冥本轨文欤。但御口决云。一传云。于此会或云羯磨会印。或云三昧耶会印。皆用三摩耶会印也（云云）略出云。以一切如来烧香云海普皆供养（文）文云。又烧香等者。此又本轨文也。人天本体香者。人天各有香也。和合香者。百和合等也。变易香者。一种香末等也（云云）私勘义忠释云。俱生香者。谓沉檀等也。与质俱起。名俱生香。变易香者。未熟无香。已熟之时名变易香。众味集聚名和合香。如饮食等（略抄）准此释。人天本体香者。俱生香也。人中所有沉檀等。其香与木本质俱起故云本体香也。天本体香例可知（矣）。
　　灯明（金刚灯菩萨）石山云。如三昧耶会灯契仪式无异（文）略出云。以一切如来灯云海普皆供养（文）文云等者。本轨文也。及差别光明者。准下如是差别香者。似指人天光明别欤。然彼云如是。今置及言。可指别光明。灯光等欤。可寻之。
　　涂香（金刚涂香菩萨）石山云。不解先契转作缚。当于心上。即解缚。如三昧耶会涂香契无异（文）略出云。以一切如来涂香云海普皆供养（文）文云等者。本轨文也。已上四菩萨本轨列花香。经并奋轨列香花。又广泽次第后二菩萨列涂灯。今次第石山等如本轨次第也。
　　问。于今会何不举内四供并四摄乎。答。先言内四供者。八卷次第云。或师云。内四供菩萨摄北方四菩萨。或云。内四供者。成所作智用故以北方四菩萨为内四供也（云云）真兴记有二释。一云。业护牙拳。是业部故偏举嬉等摄显业等。故心要云。嬉鬘等四北方四菩萨业力所管（云云）二云。若依对受内供四者。成事智用故更不用（云云）此意偏举业等略嬉等。初释为本（云云）私云。四释少异。前初义举业等摄嬉等。后初义举嬉等摄业等。前后义业部四菩萨即内四供也。后后义举业部略内供也。或又后义同也。业部即内供故更不出也。又大师仪轨中标次十六尊。举十六菩萨。次举花香涂灯结外四供养。次标内四供养。出宝契嬉戏萨埵羯磨达摩（矣）此意此五种中存内四供也。神护寺云。次八供养花香涂灯宝契嬉戏萨埵羯磨（云云）此意五种中前四为内四供也。御口决云。五种中宝类通八供总印言印也。后四种内四供也。所谓玩具嬉菩萨。宝树鬘菩萨。承仕舞菩萨。观法歌菩萨也（云云）私云。玩具用嬉印。嬉义分明也。宝树以珍宝挂树庄严义同。鬘作庄严故为鬘菩萨也。故圣位释羯磨会鬘菩萨云。花鬘以为庄严（文）承仕亲近持奉义似舞故。观法观诸法实相同。花严云。言音实相即法轮故。故宝类安中间示通内外也。但大师属内者。总即别属也。次四摄者。真兴记云。能所二供所不摄故。以无用故略不说之。然对受云。若欲用四摄契者。此次安之（文）神护寺云。达摩三摩耶。次四摄（不结亦得云云）劝修寺记云。或师说三摩耶宝契等四印即四摄菩萨也。以嬉戏契为金刚戏。以三昧耶宝为金刚鬘。以达摩三昧耶为金刚舞。以劫树为普供养见圆城寺持念次第（云云）私云。业部四菩萨略出经明香花灯涂供养。是即外四供也。何云内四供。又云北方四菩萨乎。或次第注云。已上四供一切如来香花等已下四供。是世间所有花香等（文）然御作仪轨（并）小野广泽次第为十六菩萨摄。可决之。或梵字次第举宝类等五种毕云。已上五佛云海（云云）御作（云云）宝类（外缚二.宝形）当宝生印（三摩耶会）劫树（外缚立二.阿閦印也云云）羯磨（外缚..合立二.入掌中云云）当不空成就印。达摩（外缚合二.如莲叶形文）当弥陀。嬉等（羯磨会嬉印也云云）以此尊可配大日欤。此意非内四供。又非四摄也。
　　宝类（广云。金刚宝印。御作云。三摩耶宝契）石山云。作三昧耶会宝生如来契当于额（文）八次云。师云。金刚缚忍愿竖头屈如宝形。或云。金刚缚进力禅智宝形是（文）今就初说御作次第又尔。文云等者。本轨文也。略出云。以一切如来觉分宝庄严具云海普皆供养（文）心要云。结金刚宝印供养。令有情所求满足（文）（广次二经文合举）私云。今次第约所供立名。广御等依印为称（矣）。
　　玩具（金刚嬉戏嬉戏契）石山云。低首于左三反此印契一同。羯磨会嬉印也（文）八次云。师云。二拳各腰安。侧头小低是。或说云。舒金刚缚当心上三度旋转（文）今就初说也文云等者。本轨文也。略出云。以一切如来所戏笑游玩最上喜乐云海。周遍供养（文）心要云。金刚伎乐歌赞讽诵箫瑟箜篌微妙法音以为供养（文）。私云。今名依本轨玩笑妓乐具文。取上下二字为名也。广次等依印也。今真言有异。青龙寺两卷本云。唵萨嚩怛他（引）誐多努跢罗嚩日路（二合）余勺与今略同（私云。东寺所传本是也）六卷经唵萨嚩婆怛他揭多阿努怛罗跋折噜。余勺与今略同。又八卷次第云。或说云。大兴善寺翻经院本所载真言亦与此同（私云。今台山所传本是也云云）。
　　宝树（劫树印萨埵三摩耶）石山云。作三昧耶会阿閦尊印契当于心（文）（诸说皆同也）文云者本轨文也。略出云以一切如来无上金刚喻三摩地修习上妙饮食衣服云海（文）心要云。次结劫树印。能令诸有情能满殊胜之愿。百千珍宝玩弄诸物名衣上服。凡有所须于此树间得满足。无有乏少（文）私云。劫树名经轨文分明。故略出经注云。西方国五长者。以种种花香璎珞𫌏挂树上。布施一切。此名劫树（文）今宝树者。以一切宝挂树故云尔也。故广次云。以一切宝物挂树之名（文）。
　　承仕（羯磨三昧耶）石山云。作三昧耶会不空成就印当于心上（文）广次云。缚地空合竖忍愿入掌。又不入（文）八次有二说。同广次也。文云者。本轨文也。略出云。以自身奉献一切如来。云海普皆供养（文）心要云。于虚空藏中所有一切诸如来我皆承仕供养。一一佛前想有此身瞻礼供养。今称又依经轨承仕文也。
　　观法（达摩三昧耶）石山云。作三昧耶会观自在王印而当于心上（云云）八次云。师云（如上出）。或云。观自在王如来定印（文）文云云者。本轨文也。略出云。以一切如来心奉献云海。普皆供养（文）心要云。当作思惟。我今此身与诸佛菩萨身等观。法实性无有差别。更无异相。即同一切如来之身也（文）今观法者。依经轨观诸法实性之文也。
　　布施（宝幢三昧耶）石山云。作三昧耶会宝生印当于心上。诵布施波罗蜜多真言也。广次云。缚风空作宝地水共开立（文）八卷次第有二说。师说同广次。或说同今次第也。文云者。本轨文也。略出云。以一切如来大金刚宝生檀波罗蜜云海普皆供养（文）心要云。檀波罗蜜者。为是宝部所收。亦由住无檀施等。虚空界一切有情所求之者。随意愿皆施与之（文）今布施者。约行立称。广次依印为名。自下准之。
　　净戒（香身契）石山云。作三昧耶会涂香印当于心上。诵戒波罗蜜多真言也（诸说同）文云者。本轨文也。略出云。以一切如来无上菩提所生义戒波罗蜜多云海普皆供养（文）心要云。戒波罗蜜者。三聚净戒一切戒行皆摄律义所管。由持戒故获得身口意清净果报。此即同毗卢遮那如来体（略抄）。
　　安忍（羯磨解地契）石山云。作羯磨会阿閦佛印诵忍辱波罗蜜多真言也（文）（广次等同）文云等者。本轨文也。略出云。以一切如来无上大法觉悟忍辱波罗蜜多云海普供养（文）心要云。忍辱波罗蜜者。有五义。一伏忍。二信忍。三顺忍。四无生忍。五寂灭忍。由持忍辱波罗蜜故。所生之处令得端正果报。眷属围绕（略抄）。
　　精进（斗胜精进契）石山云。作三昧耶会金刚护菩萨印而当于心上。诵精进波罗蜜真言也（文）八次云。师云。金刚缚进力如针当心。或云。缚以当额即作拳。进力前后萦如缦（文）广次同或说（矣）文云者。本轨文也。略出云。以一切如来不舍生死大精进波罗蜜多云海普皆供养。广次云。毗梨耶波罗蜜须被精进铠钾摧懈怠之魔。三千威仪八万细行皆由持是戒（文）真言中努怛罗句四卷略出经阙此句。一卷两卷轨俱有此句（矣）。
　　禅定（三摩地契）石山云。作羯磨会无量寿印诵禅定波罗蜜真言也（广次等同）文云者。本轨文也。略出云。以一切如来无上大安乐住禅定波罗蜜云海普皆供养（文）广次云。禅定波罗蜜调伏烦恼随烦恼冤仇。至实相大菩提路（文）”。
　　智惠（遍照尊羯磨胜契）石山云。作羯磨会大日尊印诵智惠波罗蜜多真言也（文）（广次等同）文云者。本轨文也。略出云。以一切如来无上调伏净烦恼习气大惠波罗蜜多云海普供养（文）广次云。般若波罗蜜者。智惠治愚痴由如明镜能鉴众色。除其我执二相住大乘心。圆满菩提证真如际（文）私云。我执二相者。我法二执也。意云。除烦恼所知二障圆证菩提涅槃二转妙果之义也。成就五种明者。五明也。因明·内明·声明·工巧明·医方明也。此五明世出世智惠故次下云世间出世间等。或非五明欤。可寻之。除烦恼障智者。桧尾记云。是除烦恼障及智障也（文）私云。智障者。所智障也。同记云。已上六印是说六到彼岸讫（文）。
　　解脱（胜上三摩地契）石山云。作妙观察智印安印脐下诵真言也（文）广次云。外缚合空峰仰安怀中（文）八次云。或云。妙观察智印。当脐（文）广次云次次第也。御口云。法界定印有二之中一也。怀中当流右袖中也。文云者。本轨文也。略出云。以一切如来秘密修行云海普皆作供养（文）今解脱者。依三解脱门立名也。问。三解脱门何等乎。答。本轨云空无相无作（文）。问。其行相如何。答。心要云。次入空无相无愿解脱门者。所谓空者。一切皆空。空体亦空空亦不可得也。无相者。地水火风男女等相青黄赤白。于此十相一切法举体皆空。以有为一切相不可得也。无愿者。凡所修道绝三界希望之心。有所愿求皆是有相。永绝妄想断所愿求之心无求是真解脱。由此三相空故即入解脱法门。悟斯正理即身有光明。廓周法界即同毗卢遮那正体智也（文）轨中无作者。无愿解脱门也。问。何故六度次明三解脱门乎。答。心要云。修行者。结六波罗蜜印。诵六波罗蜜真言。住六波罗蜜观门。即同一切如来解脱法身。由斯六种有方便即入三空解脱门（文）。
　　说法（如来日契）石山云。合指爪者。二手虚心合掌。十指各屈三节。十甲前于一处刺合掌中。令虚左大指头指中间。右大指头指中间并二小指中间如物目是也（文）广次八次等同今次第印文。印文虽同印相异如别抄。桧尾记同石山。此委记叶当流印相（矣）天台次第云。金合二小指大开直竖也。青龙寺契宗和尚相传云。二手金合二头指作莲花叶。二大指置头指边。是说法印（文）此印文违本轨（矣）文云等者。本轨文也。略出云。我今所出语言音声令一切众生悉皆得闻。私云。说法称依仪轨我今出言语文也。智证大师金界记云。次结金刚进力合端。圆禅智着中（中指）中即是如来口。头指为佛口。中指为舌根（文）印又佛口故表说法义也问。何故解脱次有说法乎。答。心要云。由斯胜上之义。转结如来口印。住三密门观。诵三密真言。一切有情无不解脱。所出法要回施众生。见闻觉知悉超三界中（文）御口决云。前解脱定。今说法惠也。以定惠二法摄尽一切功能总结之义也（云云）私云。三空观正智观门。说法后得智作能也。以此正后二智配止观。出法藏起信疏（矣）问。于此供养会事理供养如何分别乎。答。真兴记云。初所供养谓大日及四波也（举四波摄四佛也）后能供养（十六菩萨等也）此中有二。一理供养亦分三。一金刚部四供（萨王爱喜）二宝部四供（宝光幢笑）三法部四供（法利因语）第二事供养有四。一内四供（嬉鬘歌舞）今次第等业护牙拳彼记为内四供摄北方四菩萨也。二外四供（花香灯涂）三宝类等三种供。四布施等六度供也。此为十七供养也。解脱法四印等为观行相也（取意）此释意约四智分事理欤。故释云。后一部中类事供养。成事智用故（文）金宝法三部为理养。是即三智故。私云。此义未详。慈恩释云。三智通真俗。成事智非真（文）三智既通真俗。何偏云理乎。成事智非真虽似局事。彼师次下释云。此解依论。理或有真（文）成事智又通理（矣）次四印别会。何混供养会。解脱说法又供养。何云观行相。故略出经出解脱功能。云修行云海普皆供养。说法功能云承仕供养乎。若施分别事理者。供诸尊之时用理供（五供印言）事供（六种微供）是也。三十七尊皆所供体故。八卷次第云。右供养会真言门菩萨以大智心发行大佛事业之行状也（文）（四卷次第同之）此释依大师五重结护文也。此意真言行者结诵三十七尊等印言。供养本有诸尊也。小野广泽结诵八供印言云理供。何此云事供养（矣）又真言门菩萨者。曼荼圣众也。故十八会指归云。彼中圣众各持供养而住（文）又云。互说受十六大供养法（文）具如指归抄辨（矣）。
　　四印会。生起无释。私案云。前会供养门菩萨兴大供养。供养诸佛故诸佛大悲济物为先。故令众成就四种曼荼法。故有此会也。故指归释四印会云。为弟子授四种速成就法（文）又义八四云。或云。四印会是供养会总印也（文）别总有次故四印来也。
    问。四印会者。其体何法乎。答。结护云。四印会者。表四种曼荼罗。大三法羯是也（文）。
　　问。大三法羯何尊乎。答。延命院密记云。但四印会有五尊。是大日如来为尊主。四佛随从。以随从四佛号四印会也（云云）此意四印者四佛。故现图中用四佛种子（....）。又结护云。次四印会用三摩耶会四佛印（文）此意以四佛为四种曼荼也。又说。四印者四方初一萨·宝·法·业四菩萨印也。故理趣释云。金刚萨埵金刚宝金刚法金刚羯磨等瑜伽三摩地（文）此意以四菩萨配大三法羯也。现图中于种子二说不同。尊形四菩萨印五古宝珠莲花羯磨也。石山云。于四印会仪轨心要等不说印相。依阿阇梨傅有三。一通缚印。加持四处。一用四佛三昧耶印。一用大日智拳印（云云）又云。第一用智拳印。第二用阿閦佛三昧耶印。第三用无量寿三昧耶印。第四不空成就三昧耶印也（是惠运僧都御传样也。）（并禅林寺僧正然也）第一用阿閦佛三昧耶印。第二用宝生。第三用阿弥陀。第四用不空佛（是贞观寺僧正及代代末叶皆用之云云）。
　　金刚拳大印（广次云。金刚萨埵大印御作同之）大日尊智拳印等者。御作云。智拳印心上（文）（广次同之）今印惠运传也。注或传者。贞观寺传也。石山云。代代末叶皆用此一。今次第何专用智拳印乎。大师御传故欤。天台流契宗本传·大原长宴记等金刚缚安心（云云）宝月三藏传又同之。青龙法全传右金拳安心。左金刚拳安腰（云云）心要云。四大印者。初金刚萨埵想五智之杵。常在菩提心月轮上。其杵发无量光明。即成菩提心智也（文）本轨中出印名并真言。无印相说也。
　　三昧耶印（金刚宝大印法印）八卷次第云。师说云。金刚针印。谓普贤三昧耶印当额是也。或师云。三昧耶会宝生印当心先达后者尚传用金刚针印。是如来身也。或师云。以右拳安口上（文）私云。初二说同今次第二传。今次第同广泽师说义（矣）印名真言出本轨文（矣）心要云。第二宝印即虚空藏菩萨金刚福德之聚珍宝无穷。亦能灌顶一切如来。满众生愿也（文）。
　　法印（金刚法大印御作法印）八次云。或师云。三昧耶会观自在王印当口。二手外缚。二中指竖合如莲花形是也。或师云。以右拳安额上（文）御作云。莲花印（喉云云）心要云。次观自在菩萨由斯印故能令法界清净入无言观门。于舌上观五智金刚。光明赫奕说法无碍。即入胜义菩提印也（文）。
　　羯磨印（金刚羯磨大印御作羯磨印）桧尾记云。次羯磨印。谓作成作智印。是三昧耶会释迦尊契也（文）青龙寺法全传云。羯磨印右金刚拳安顶。左金刚拳安腰（文）心要云。想羯磨印在月轮心上。右旋轮转法界轮。诸佛所须皆得满足。承事供养无所阙乏（文）问。四印会应是四佛四菩萨。例如一印会唯大日一尊。何图中安大日内四供等十三尊。又或先德云。四印会具二十一者。四佛四波八供四摄中尊为二十一（云云）如何。答。密记云。以随从四佛号四印会也（云云）但内外四供等相从摄四佛。或摄四菩萨欤。又一印会中四隅尽四瓶四佛欤。又十八会指归云一印会具十尊（云云）。私云。准一印会有五佛者。用四佛印。第二说契道理（矣）问。四印表四曼义。四曼行相如何。答。石山云。此四印会谓大三法羯。初大者。以五大色成如来之妙色身故云大也。第二言三者。佛常安住佛性平等三昧定。恒然不变如金刚。是故示以金刚形也。第二言法者。轨则决定之义也。如来之所出言语音声无非实相。若人闻此者。决定成佛故云法也。第四羯磨者。事业威仪也。自如去如来威仪自如也。恒在三昧隐显自在。随类示现大小悲愍之形。无非皆是法性境界羯磨义也（云云）问。小野广泽皆用一印会。就中石山次第又举之。何今不用彼乎。答。石山云。一印会羯磨会中大日印真言也。又有传云。皆拳印金刚萨埵十七字真言也（云云）今见十八会指归。一印会具十七尊（云云）可思之（文）私云。经轨中不出故且略之欤。不可遮用之也。金刚王院次第加一印会（文）神乐冈次第云。次一印会仪轨不说师传而已（文）重案大师无尽藏次第云。次一印会云。住于圆寂处是也。亦轨云。众会眷属自围绕者。此五部众云也。住于圆寂大镜智者。一印会云也（已上二句皆一印会也。文）此释意本轨中一印说文分明也。何云轨无乎。故大师仪轨并次第又举一印会印言也。又石山四卷次第并高野中院次第引此二句文。为入我我入之文也。故引文毕释云。谓人大圆镜智定谛观三十七尊五部眷属。入我我入也（文）然彼次第用一印会（矣）问。一印会者。一独法身义故现图中画大日一尊。何以眷属众围绕为证乎答。五重结护云。如是无量色相威仪唯是不过一法性内。是故有一印会。虽是一独法身。而尘沙万德法门眷属无不来围绕也。为表最上无比之法示现独一会也（文）私云。尘沙万德举归大日故图大日一尊也。故智证释一印会云。谓一切诸尊总人大日身。佛独一人。在（文）智拳印即表此义。左拳四指是四曼别相也。以头指入右拳归五智圆满独一法身之义（五指即五智也）故先德释云。不改四曼别相合入一印大日（云云）可思之。次摩尼供养。生起云。上来供具恐不周匝。故次结普供养印（文）。问。普供养印言。何云摩尼供养乎。答。私案。依此印言雨无量供具。似摩尼雨珍宝故也。或依此印言力。行者得无量福聚故。故下文云。由结此印（乃至）获得无量福聚（文）或又所雨物中有摩尼故云尔也。
　　一一可捧供诸供物（广次云献事供）石山次第云。即长跪如次一一取而熏烧香之烟献之。谓涂香花烧香果子饭食灯明及贤瓶等。一一每度诵虚空藏转明妃真言供养之。又金刚掌于中观.字。是虚空库菩萨种子也（文）。广次云。作钵印上置奉物（文）梵字次第云。涂香烧饮灯已上五种供养作法先如阏伽作法。俱供养明用.字。饮灯许用普供养真言（云云）御口云。涂花等作三𦙶印诵.。加持棒三𦙶印上。诵.字供之。具如别记。但饮灯不捧手。右手作三古印供之。诸流多分灯明作灯明印供之。理不可然。彼理供印也。此事供。何用彼。若用彼印者。涂花等又可用理供印。彼既不然。此何尔乎。仁和寺御流又灯明三古印欤。以六种供显六度等如先注（矣）高雄口决云。虽至贫人作六供养。一阏伽。二涂香。三花。四烧香。五饮食。六灯是也。此即配六波罗蜜也。然水是相成滋养之义。是当檀也。香是防非清凉之义。此当戒也。余准之（文）。问。以六种供配五尘方如何。答。花灯二色。涂烧二香。饮食味。阏伽浴圣足触。振铃声。是五尘供养义也。
　　次四智赞。生起云。供养尘物已了故赞咏（文）私云。四智者。大圆手等妙观成事四智德。赞咏也。赞言分明也。或云。四智赞嬉鬘歌舞四种供养也（云云）此印文分明也。
　　次佛眼。石山云。虚心合掌。以风各安火上不微着。以二空捻中指中[/卽]文。小指稍开也。先加持五处。额·右肩·左肩·喉·顶也。次想开如来五眼。拭右目左目右眉左眉眉间。次顺回面门。亦想手有五眼。印形五眼也（文）私云。二小指稍开者。二小指少开也。非广泽如二小指。开立也。故今次第云。二小指头相拄中间开（文）广次云。合掌二头指。着中指上[/卽]。二小指开立二大指合立着中指中[/卽]。五眼成（文）此意面三眼下二眼欤。圆城寺云。某甲轨云。两手合掌二头指。各着中指上[/卽]背。二小指头相拄中间开。二大指头指相拄中间开。是如来五眼。以印当胸前诵真言七反。加持身五处又加持面。或师云。此印有两三之说。宜用此契。二手合掌二食。着二中上[/卽]。二小指离二大头相着中指二[/卽]（私云。同瑜祇印相）心前右回七反。右目左目右肩左肩肩间散顶（文）私云。此举二说不取舍（矣）然二小指离。为所存欤。桧尾口决云。言五眼者。左右头中指间（其二）二大指之间（其一）二大指末与二中指下之间（其一）二小指间（其一）是言五眼也（文）私云。此口决会小野说（矣）问。此印具五眼何云佛眼印乎。答。既轨之中云如来五眼。约佛所具云尔也。或约胜立名（矣）毗那夜迦者。障碍神也。毗那夜迦有四部主中第四龙象部主云顶行是也。瑜祇经云顶行之恶类是也。
　　次本尊羯磨加持（石山四卷次第此处无本尊加持。二卷次第又无之）次入我我入观。石山云。文云。如是广作佛事已。次应谛心为念诵（云云）。是文意者。上既作四会印契。真言并供养诸尊讫。今可正念诵。云真言也。次文云。众会眷属自围绕住于圆寂大镜智（云云）此文意入大圆镜智定。观念三十七尊五部眷属自被围绕。又作入我我入之观云言也（文）私云。此虽祖师释违大师释。以此文为入我我入文者。于仪轨阙一印会文。而彼次第出一印会印言宁符顺（矣）石山次第入我我入观次五部百字真言·佛眼印言用之。结定印观者。御口决云。金界但云定印者。皆弥陀定印也。胎藏但云定印者。法界定印也。今定印者。弥陀定印也。下字轮观定印。弥陀定印也。但别尊法等入我我入用弥陀定印。字轮观用法界定印。为秘说也（云云）但为表本迹之义者。本尊为本地。行者为垂迹也。意云。生佛本不二故本尊行者无二一体。是即一种五大故。而今作入我我入加持归依观。为表本尊行者本迹之义也（为言）依事相更问。秘决可思之。御口决云。入我我入次用本尊加持印言。羯磨会大日印言也。石山次第此观次五部百字真言用三摩耶会五部印。次佛眼印言。次本尊加持智拳印............。又都部念诵者。可诵..............。言异今所用（矣）今次第入我我入前用本尊加持印言五部百字印言也。又御口决云。已下三处本尊加持中入我我入本尊加持。自觉圆满义。正念诵本尊加持觉他圆满义。字轮观本尊加持觉行圆满义也（云云）。
　　次加持念诵（广泽云。加持数珠念诵。或次第云。正念诵也）或云。宣说内证法门云正念诵也。亦云三昧耶念诵。亦云定念诵（矣）下散念诵定说化他法门之义也。亦云加用念诵也。或又定散念诵之义也。加持念诵称出虚空藏仪轨（矣）。
　　次旋转念诵。秘藏记云。所以念诵始三遍引越者。真言菩萨或十六三昧一一次第等证。或与得一三昧共十六同时证念珠。引越是十六顿证义（文）私云。得一三昧者。十六大菩萨中初地金刚萨埵三昧也。凡于真言教有大小二机。如次利钝顿渐二类也。若此中利根得初地金萨埵三昧时。即十六功德顿证。故以旋转念诵引越显十六顿证之义也。后正念诵次第记数念诵。故譬钝根十六顿证之义也。故有记云。真言门菩萨念诵有二种观。一以旋转明观。则十六三昧同时顿证义。二者正念诵时观。此十六三昧次第渐次证义（云云）问。今二种念诵是一行者所用何配顿渐二机乎。答。经轨次第中虽顿渐表相共举。随行者利钝所要证别。例如普门一门经轨虽别。普门一门各通利钝无别经轨。又或说云。旋转念诵有二师义。一三转念诵。表三转法轮。一表三阿僧祇行顿得。长宴云。唵嚩日罗（金刚也）狱呬也（密也）左波（语也）三摩曳吽（此明语菩萨真言也）此真言名旋转明。引转珠也。又无量寿轨名千转也。师口借音欤。又当千反欤。军荼利分明也。又释净珠明云。尾噜左那明名千转。谓以此明一反加持珠。其所念诵本尊真言千转当故名千转（云云）。问。从母珠至结绪引转有何故乎。答。对受记云。即观母母珠是弥陀。又曰佛果。线是观自在菩萨也。从母珠转一珠至千半拟菩萨下化也。从半至母珠拟菩萨上求。每转一珠断一一烦恼。断百八烦恼。成就百八三昧（云云）御口云。当流至半结绪。又不越本珠方引转也。故引转方始觉下化上求也。不引转方本觉同时具足义也（云云）不局旋转念珠。正念珠散念诵。又结绪不越事尔也。高雄口决云。一反上是流义。是上求之义。即智慧。一反下是摄下之义。即利他也。残片方是不流之义也。此记意又一方珠有引转也。问。念诵有几种耶。答。略出经云。作四种念诵。所谓音声念诵。二金刚念诵。合口动舌点诵是也。三三摩地念诵。心念是也。四真实念诵。如字义修行是也（文）高雄记云。念诵有四种一三摩地念诵（置月轮于自心观字相字义）二莲花念诵（动口起音。但自耳闻）三金刚念诵（不动唇口亦不出音。动舌念诵）四音声念诵（举声长短分明。自他俱闻）于中莲花金刚二念诵好耳（文）圆城寺云。师口云。四种念诵之中为凡夫者金刚语为最上（文）问。念珠有几种耶。答。略出经云。四种数珠者。如来部用菩提子。金刚部用金刚子。宝部用宝珠。莲花部用莲子。羯磨部。用杂宝间错为之（文）问。四部念诵印相如何。答。广次云。佛部菩萨子承空风。金刚部金刚子承空火。宝部宝珠承空水。莲花部莲子承水火风空。羯磨部杂宝承五指（文）私云。当流随在何部掌向外以风火捻珠。余三指舒念诵。是即说法印故。
　　次字轮字义并无分别观。私云。心月轮上.....又加空点。顺逆观回。是字轮观也。次诸法本不生等字义。顺逆观回。即字义观也。是字轮字义。别观也。次展转相摄字轮字义顺逆观回。字轮字义双观也。如是顺逆观回遂令月轮等者。心月轮舒敛观也。犹定心中作布字观等者。布字观也。腰下置.字等下单顺观也。今已成五大已下次第摄顺逆观也。以上皆心月依身观虽异。字轮字义观摄也。如是观已逐住阿字下无分别观也。石山次第此二观后各出一字摄多观。所谓.字本不生故.字言说不可得也（乃至）.字本不生故.字等空不可得也（此一.字摄四字顺观也）.字本不生故.字等空不可得也（乃至）.字本不生故.字言说不可得也（此一.字摄四字逆观也）又以.字摄余四字乃至以.字摄余四字顺逆观。准知之。次依身观有一大摄多观。所谓我即本不生故我即言说不可得也（乃至）我即本不生故我即等空不可得也（此一地大摄余四大顺观也）我即本不生故我即等空不可得也（乃至）我即本不生故我即言说不可得也（此以地大余摄四大逆顺也）水大摄余乃至空大摄余。例可知之。石山记如此。私案准一字摄多等义有多字摄一义也。谓.字言说不可得故.字本不生也。乃至.字等空不可得故.字本不生也。逆观准之。余四字顺逆例可知。五大观多大摄一。又准之。依之大师无尽藏次第于成金刚心出四重字轮观中。第四重有多字门入一字门观也。但一字入多字等顺逆字次第少异。大师御心顺观以.字为一字时。余四字....次第也。石山心....次第也。顺观大师之御意....次第也。石山心....次第也。全准之。谓大师御心随在何观以中央字为始终。石山意不乱五字次第也。今此观门即身顿悟之妙观。从凡入佛之秘要也。故石山云。成佛有二种。凡圣成佛也。凡位成佛者。若得佛智虽未断惑。依正二报随解融通。由未遇缘不得显现。今依如来三密加持此身法界依正显现。唯佛能见。是为凡位成佛也。故大兴善寺和尚云。诸法无定性为识之所转。若三密解起。此凡夫之身转为如来身（云云）次精进无懈。画夜修习断除惑障。强增显现依正二报互相融通。神力自在凡圣同见是。为圣位成佛也（取意）先师御口云。此诸法无定性文与归本觉真法身文不空常言。彼弟子生疑之时。不空现法佛身给也。结定印者。御口云。弥陀定印也。
　　问。既云入法界体性三昧观（文）岂非用法界定印乎。故八卷次第引本记结三摩地印入法界三昧文毕释法界定印义。如何。答。今文云结定印入法界三昧观。结弥陀定印入。五字轮观云法界三昧也。五字五大是法界体性故。故即身义云。故佛说六大为法界体性（文）仪轨文又此意（矣）圆城寺释以三摩地印释法界定印也。相承别故不可一同（矣）。
　　次散念诵。问。散念诵初用佛眼言。终诵金轮明有何故乎。答。御口决云。用佛眼行者所有念诵功德依佛眼力乃至成佛为不令失坏也。又佛母故初用。中间念诵佛菩萨明王次第也。终用金轮彼尊断坏余法功。故时处轨云。修行诸尊者五百由旬内尊皆不降赴。亦不赐悉地。以轮王威德断坏诸法故（文）故知。若五百由旬内有修金轮法。我所修法恐难成悉地。故为防彼难。念诵终诵彼尊咒也。问。彼尊有余法断坏功。设我诵可坏今所修法乎。答。又御口决云。譬如一刀。他人令持损我自身持彼防彼难也。法准可知（矣）又重仰云。先师僧正最秘传云。金轮座或七师子座。或八师子座。如次表七觉分八圣道。彼佛子皆餐三古杵。杵有摧破功。谓他人修彼法成杵。来欲摧破我法时。此诵彼咒。为显反摧破彼师子餐杵也（此大师御记之意也）先师相承秘决。尤可秘之。问。若尔者。他人修余法我诵金轮咒。彼法可断坏。如何答。又仰云。先师僧正传胎藏金轮咒后佛眼明七反诵之。意云。我今诵金轮咒时。五百由旬内行余法者。彼又可断坏。为令彼生诵佛眼也。或又今所修法若为金轮有断坏。为令生故诵也。譬如鸩鸟入海鱼类皆死。而犀角入海死鱼类皆苏生也。鸩鸟合金轮。佛眼合犀角也（云云）私案。金界并诸尊法金轮后佛眼明七反可诵之欤。
　　次八供（三摩耶）会印言。问。广泽用羯磨会八供印言。何用今三摩耶会印言乎。答。两流不同。不局此事。何强责之。石山云。次十六大供养十七杂供养作之。若不堪者作三摩耶会中八供养之法（文）私云。十六大供养者。十六大菩萨印言也。故心要云。十六大菩萨供养（文）十七杂供养者。内外八供宝类等三种布施等六度也。出供养会。真兴记可见之。
　　次解界（大三摩耶。火院。网界。不动。降三世。结界。地结）石山云。已上七种结印各诵明一反。左转若日眼。但解上六种结。而想诸尊住在坛上之虚空也（文）。
　　次解三摩耶拳。又云。此金刚缚是一切印首故由解此印之力。故上五相会羯磨会三昧耶会之供养四印会中所作一切印。共是一印解。即被解脱（矣）理须金刚掌金刚缚也。虽尔而缚者是总故唯用一缚真言印也（云云）。次解羯磨拳。又云。由解是一印之力故羯磨会中所作一切印契皆被解脱（云云）。
　　问。羯磨会印前解缚时更解脱。何重用此解拳乎。答。桧尾口决云。上五相会三昧耶会供养三会（文）此释为胜。前三会解界。三摩耶供养二会缚。为印母。故羯磨会以金拳为印母。故解大羯磨印。是彼会总印也。
　　问。何故三昧拳一度殊。羯磨拳三度解乎。答。一三随宜。不可有定。石山二卷次第两部俱一度解。或羯磨会根本故三度解欤。
　　问。前七印解成身会解毕。何摄解縳。又准桧尾释者。有不解四印会之过乎。答。成身会中七个印外其印多故入解缚契也。四印会羯磨三昧耶二会印故不别举也。常喜院身密口决注羯磨会云。羯磨印二中入三解（云云）月上院记同之。法皇次第但云。结羯磨拳不出印相。如两记是当不空成就羯磨印。总解一会印何局彼一佛。尤可解大羯磨总印也。付中广泽金界略次第云。外缚二空二地拄端中间六指为缚而当胸解之三度（文）。
　　次拨遣。石山云。结大日尊剑印。取一花插二中指当心。次诵奉送真言已讫。与.声共投花空即观念。不来而来。不去而去。一心法界自性本宫之故也（文）秘藏记云。佛性是常乐我净。是即解脱之位也。当观想以我觉心花到解脱地。亦作是观与投花共诸佛还出而入住法界宫（文）。问。发遣印今云如莲叶。广泽云针印。相违如何答。本轨云。忍愿如莲叶。略出经结萨埵金刚契。小野依经轨异欤。八卷次第云。私云。轨所说奉送印是莲花部也。随五部改用之。所以或传云。结三昧耶会大日契。一枝花捻二中指头。即置顶上（文）现前诸如来等者。略出经云。已作胜上利益。成就授与一切众生竟。愿一切诸佛菩萨归还本国。若重请召。惟愿降赴此契及密语一切坛中诸佛菩萨诸部眷属。还本处者。皆悉周同（文）。
　　次四佛加持等。问。广泽次第此三类印言不用之。何今用耶。答。用不随宜。所以宝印即加持灌顶系鬘总印言故。例如四无量心胜愿总别故。或二俱用。或唯用一种（矣）故桧尾记云。私推之。印契别有三。真言总合唯有一。次但萦绕舞并拍如五相会无异（矣）是总真言急事时用之。若纵客时具一一用五相会所明。最好佳也（文）。
　　次宝印。本轨云。次当结宝印（乃至）印相从心起安于灌顶处（文）石山云。是三昧耶会宝印故文名宝契。次文印相等者。是以印当于心作成也。文安灌顶处者。口决云。作是印安额。额名为灌顶所故。何故今额名为灌顶所。安于彼耶。答。彼别宝生灌顶印所。今是总灌顶所。故云安额（文）问。四佛加持等解三昧耶拳时。皆被解毕。何重结乎。答。生起云。佛既还去故礼拜。乃诵奉送偈。既有解界。恐魔事发故。次作四佛加持三昧耶宝亦堪护身。故次结宝印。（未详。文）。
　　次甲胄等。问。桧尾记云。若有急事不能具作五佛灌顶四佛鬘及如来甲胄印。但结此印。宝部安额。诵是一总真言三反讫。是总灌顶印也（文）准此释者。甲胄可有宝印先乎。答。记下文云。印契别有三。真言总合唯一（云云）印三者。五佛灌顶四佛系鬘甲胄印欤。言一者。宝契明欤。此意四佛加持结胄等除之。今次第加持灌顶系鬘三种。为宝契别义欤。伏惟甲胄有二义。彼记意授灌顶着大智甲胄破二障怨敌故为宝契别义。此次第意灌顶既毕。出大悲门。被大誓甲胄。示现成佛。说法利生之义也。结胄可准之。
　　次舞仪拍掌。本轨云。次应被甲已齐掌三拍令圣众欢喜。以此心真言解缚得欢喜。获得金刚体文。问。广泽次第等宝印言次用拍掌。今何结胄次有拍掌乎。答。本轨中初说宝印印文。安处云。分手如系鬘。次结甲胄印不出甲胄言。举宝印明次明拍掌。故广泽宝印言次用拍掌欤。今次第既云。次结甲胄印故宝印言次用甲胄印言。结胄彼类故用之欤。又本轨中有重说。轨云。奉送圣众已。当结加持契诵明加四处（石山云。说四佛加持也）灌顶甲胄已（五佛灌顶。四佛系鬘甲胄也）又为拍掌仪（文）（拍掌也）此又甲胄拍掌次第也。
　　次出道场者。秘藏记云。行者将出道场之时。可思。依悲愿利他故出。又复常可思我身本尊是常踏莲花口常出音说法教诲前人（文）。
　　次印佛塔等者。八卷次第云。次入三空观门不见自他之身坐立。以助道读诵大乘印佛印塔随意经行（云云）本轨云。然后依闲静严饰以香花住于三摩地读诵大乘典。随意任经行（文）桧尾记云。文读诵大乘经典者。谓念诵余暇应读诵花严·法华·般若·涅槃·孔雀等大乘典。兼亦披阅瑜伽·智度·摄大乘·对法·庄严等大乘论（文）。准胝轨云。出道场随意练行。读诵大般若·或花严·或无边法门·或法花·楞伽·涅槃·大乘经论等。思惟讲说（文）。

金刚界发惠钞下

永仁三年（岁次乙未）壬二月五日酉克记毕。
永仁五年（丁酉）十月二十七日午克。依师主教命。以御草本令清书之毕。
金刚佛子良殿（春秋三十二）。
永仁五年（岁次丁酉）闰十月十七日酉克。拭老眼加点毕。此书一部三卷依或人请记之毕。但于下卷者。设虽同法见定其机许之。先师秘决等载之。末资不可不慎不可不慎。
权少僧都赖瑜（春秋七十二）。
正安四年八月二十四日。于根来寺莲花院律师御房奉付属毕。愿以此书付属之。因无可令访指怀之菩提。
法印赖瑜
天正三年五月中旬之比。于根来院别院中性院随僖御房传受之砌。专良书之了。
实名尊快
