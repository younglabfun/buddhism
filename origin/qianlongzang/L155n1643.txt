乾隆藏第 155 册 No. 1643 弘觉忞禅师语录


　　弘觉禅师语录序　　　　　　　　中一

　　云栖弟子大周金之俊撰

　　禅至今日而语录之𡚁极矣少林西来原无文字曹溪南迈乃着坛经渐有语言总非色相厥后宗师代出接引随机或传心要于单文或显尼珠于只字提关启钥演无本之家门抉髓敲筋施不方之医药天风鼓籁虽则成音短𥴦无腔何尝有曲语录之传是亦后人之刻舟求剑学者之𠎥指观月耳奈何偶落尘诠遂成习尚说法者以为非录弗贵听法者以为无录非师梨枣成林豪毛尽秃甚至魔民登座必标叩击之机缘狐子白椎𥁞号支那之撰述浅则虎皮羊质画依样之葫芦㴱则马角龟毛驾脱空之鬼魅向枯椿而寻兔指岐路以觅驴杜撰䨓同支离影响忝宗门之话柄坏初祖之家风以斯为禅何如无语以是为语何如无录不有真师一㖃孰遏野狐乱鸣此弘觉禅师之语录所以不可已也禅师栽松宿世折竹今生早服儒冠窥孔颜之乐处中咨心要洞佛祖之禅源绍法天童密云重布扬容古路法雨遍施提令正而万国从风当机圆而诸天頫首我
世祖先皇帝金轮御世慧日中天访道觉民不𢡽崆峒之拜求人善世宁惟功德之咨特屏
万机
亲发十问如针入芥似乳投酥觉宝山开徽文电耀马驹腾高足每承龙象褒扬猊座显真王迥异泽犴威德是以纲维三界震动十方临济中兴径山再世棒头有眼烁开障日之翳云口角藏锋截断迷津之𦊰网镜妖而穷[打-丁+穸]蕅孔卫道而罔避棘丛三要三玄指归有在五宗五叶汇合斯真夫以言止言则妄言者废以录正录斯僭录者销兹帙之刻非沃沸之冰泉息喧之毒鼓哉某染指大乘系心宗镜慨正法之衰滥仰振起之得人目击道存意消言下赵阅道偶然撞彩遇佛慧而开顶门裴居士当下知音礼运师而空心蕴平阳箭过始觉锋寒良马鞭垂方知影痛须识千机万句不是吾师唇吻边事𠊳疑家书户刻未免世间门面中语矣斯录具在天何言哉。

　　天童弘觉忞禅师语录序

　　㫺有客问张安道孔孟以后谁为命世圣贤安道历举南岳马祖诸师谓儒门澹泊收拾不住无𥁞居士闻之捬几击节叹为达人高论余尝逆溯嵩少自华分五叶以来若牛头融若丹霞肰若风穴之魁奇慈明之隽拔㪅若佛果之有觉华严妙喜之有西禅需皆以书生问道方外舍缝掖而方袍弃选官而选佛其初既已𡬾儒林帜折群彦𧢲后乃痛念生死慷慨落𩭄遍参哲匠绍续祖灯安道之语斯焉益信夫宣圣以菩萨地为世间师内秘外见隐实施权故所示言教微开其端引而不发至大雄法道广被真丹乃畼厥本怀初祖泛海而来的示心宗㪅复𥁞底掀翻直说直用而如来出世大事因缘始无遗憾故当世精奇特达之士罔不归宿于此如水投巨壑万派声消而我儒宗末流习为训诂汉宋诸贤各守师说粗者徒笺象𢿘精者复耽理解先圣㴱意泯阙不传沿及近世则[番*支]弄词华竟为贸易青紫之具此高人杰士所以鄙弃而不欲道也山翁大师以岭峤英儒顿[擭-雈+(韋-(口/(舛-夕)))]世网最初发心已超肰有将相不为之概而讨论章句缠绵理解之习亦已破其籓壁而弃其筌蹄矣金鳞跃汉天马追风信非儒门所能收拾者是以一出而剃染开先服勤太白洎入廛垂手接物利生沛尔言满天下道[番*支]江湖盛德高行人称黄岩古佛即游戏翰墨亦一代宗工直与明教寂音并驱争先至于据本分一著号令人天指麾佛祖如兹录之豹露一斑者有时韵出青霄有时鼓挝涂毒有时山穷水𥁞别转旗枪有时电卷风驰斩新日月师王哮㖃香象失威到此若佛若儒总是崖州万里说禅说道并须到退三千就𠊳黄面老子碧眼胡僧尚且收拾不住何独儒门云尔哉冰庵道人与么涂污亦是平地骨堆无风起浪吃老汉痛棒有分诸方铁额铜头㪅当别具眼脑始得。

　　鹿城门弟子张立廉拜题

　　天童弘觉忞禅师语录序

　　骏佳初阅禅籍见从上诸祖每以法器为重默识而预期之窃疑曰此事阿谁无分奚问器为及观诸大老如丹霞以应举选官大洪以垂髫上第正觉以进士驰声而曹山慈明晦堂佛果皆以书生擅名当世又如汾阳圆通白云华严灵源佛印或童稚神智或博极群籍或翰墨精妙是皆能立谭取卿相者而宝络虽美象王弗顾金笼诚艳鹏翅弗贪此其器固有超越于卿相之上者矣所以入此宗门气吞佛祖沤视大千曾区区之毁誉得失利养名闻足以稍婴其念乎古人法器之说肰后信其不诬矣骏佳于近代得山翁大师焉师髫年誉望頫瞩公辅乃年逾志学即弃掌中之富贵室家完美顿断千劫之爱缠此非所谓器越卿相之上与丹霞诸公把臂于九天之际者乎是以严霜震雷如黄檗师登其堂吞佛杀祖如天童师入其室骏久游天童老人门下每从众中一望见辄神耸意肃曰古所谓法器者非斯人欤殆老人化去师继其席宗风大振衲子奔凑一时丛林公论谓事事追踪古人真足师范人天而雅量厚德不可殚述焉法器之足重不于此益征哉佛果有云吾禅如大海必以大海受之正此意也虽肰骏㪅有进焉今之以池沼受海水者不足道矣苟以江河受海水者是仅得师说之一二而不能具体者也即以大海受大海者犹是智与师齐减师半德者也惟㪅有广于大海者以受之乃谓之智过于师方堪传受盖必授受之际恒有余地存焉乃能通权达变善继善述以成克家之子如其不肰洞山所谓全肯则孤负先师去矣骏佳观老人直截贞实斩𥁞支叶师固得其旨矣肰古人绵密之机用玄奥之纲宗又不啻如宝镜当台胡汉俱见也老人气宇如王上下独尊师固继其道矣肰虚怀推潜德之同参坦衷埽济洞之町畦又不啻如惠风披拂遍界皆春也老人不辞笔削之劳以卫道不避好辨之迹以荷法门师固已担其任矣肰谤书绝不寓目笔舌化于无诤又不啻如水天一碧浪静风恬也是正所谓善继也善述也为天童克家之子也苟非其器宽有余地则𣦸守师说不知变犹之饱餐珍味不能化孰知珍味之能杀人哉具参方眼者请读大师语录则自知之诚无俟骏之赘也。

　　平原佣祁骏佳拜题

　　诏书

　　皇帝敕谕朕惟善政导民期适荡平之路仁风扇物统归化育之中仰千圣之徽猷溯百王之遗轨理无分于三教道岂外于一心故佛演法门立阐扬之大旨祖标禅理示默契之真宗皆所以迥脱疑情顿开觉性惟曹溪之一脉俨鸡足之上乘暨临济之三玄允象王之法乳慧雨普施于一切宗风常胜于五灯缘衍法之独隆斯传衣之最众朕抚临寰宇心切牖民期与四海苍生共臻觉路必𠊳明心而见性方能易恶而至中时览经文间常参究续圆顿交融之旨必行解相应之人闻尔禅僧道忞临济正传宗门法器戒行清峻不染六欲之尘道眼圆明能空四谛之妄风规早着解脱有年悯结习之牵缠揭单传之要渺是用特遣僧箓司右阐教净行禅僧法玺赍敕前往召尔来京欲阐玄风伫闻高论尔其洗钵就道持锡遄征无耽㴱隐之清用慰远延之切於戏弘宣大道复淳古之休风广度迷情跻含生于寿域钦承朕命式贲尔宗钦哉故谕。

　　顺治十六年闰三月　　日

　　敕书

　　皇帝敕谕朕惟佛会拈华妙心传于迦叶禅行面壁宗旨付于神光六叶既敷千华竞秀荫法云于真际火宅晨凉耀慧日于康衢重昏夜晓以至瞚目扬眉擎拳举指类皆合宗门之妙谛得教外之灵机诚非他学可知亦岂意生所及眷言道行冀觌高踪实悟真如必先玄觉咨尔禅僧道忞嗣法天童传宗临济克证无生之旨机自圆明允通向上之关悟称谛当朕爰稽载籍祈会性真间览玄文㴱嘉妙义故时于听政之暇询尔以法道之微乃名言之不繁克随机而得解玄关幽键感即能通遥源浚波酌之不竭传一灯于种智了万法于真空广量出于凡心元明逾于宿学引之于有高谢四流推之于无俯弘六度信乎凡之可以证圣洵哉惟觉所以悟迷非同测海窥天固以登堂入室堪主法门之席允称禅众之尊是用封尔为弘觉禅师锡之敕印於戏慈周万有大身遍于十方利济四生本觉超乎三世俾举代咸登仁寿之域抂随方而启般若之门其益懋尔勤修庶弘开夫正梵式承嘉命丕阐宗风钦哉故谕。

　　顺治十七年四月　　日

　　赞

忆自黄岩嗣席天童踞先觉堂卓卓孤峰楔以楔出毒以毒攻蛇吞鳖鼻虎咬大虫正合全提孰𢼿婴锋出语成咏百折不穷佛果衙官大慧附庸糠秕之导往来愚衷国难以来踪迹西东兄游天外余戏圆中世出世间皆大英雄不负先师旧衲蒙茸眉毛结共鼻孔气通曹溪正脉临济真宗是木上座亦号山翁

　　法弟通表黄毓祺顿首赞。

　　天童开堂疏

　　恭惟天童堂头山翁大和尚出身东粤异𣍘溪之目不识丁奋迹儒衣胜丹霞之语犹带腐頫从人望嗣主天童点末后光明照地照天千丈法幢高竖了见成公案打风打雨一条拄杖横拈时届仲春月维望日向者娑罗双𡬾俄成古佛俨肰示见双趺兹焉太白孤峰聿布新条岂曰浪鸣孤掌敬拂宝华王座伫聆涂毒鼓声绩等曷胜翘跂之至。

　　崇祯十六年二月十五日兵部职方司郎中孙嘉绩右率宁绍苏常四𨛦护法士绅等七十三人同疏

　　同门疏

　　伏以岭南无佛性三十五叶衣盂恰值乎其人济北捋虎须七百余年戈甲重新于此日先和尚坐通玄峰顶密云弥布大千新堂头入太白院中一雨普滋群品破沙盆赤手扶起奚啻密庵杰之继应庵华木上座劈面提持不数东岩日之承西岩慧祺衣裳异色根本同条虽难比三圣瞎驴撩宝寿之瞋点破镇州人眼犹庶几郭家俗汉酬白云之乳敬拈五祖炉香所愿恒顺舆情不虚来请法王登法座寰中奉斩新之敕宁假五帝三王师子踞师床天外㖃无畏之音尽埽千妖百怪顶门着楔掀翻先觉堂从上古锥脑后加锤烹煅震旦国见前英物谨疏。

　　崇祯十六年二月十五日毗陵江上黄毓祺疏

　　大能仁开堂疏

　　伏以嵩山并秀于鹫岭五叶敷一乘之华济流逆溯于𣍘源一喝破三玄之奥宗风爰来于漠北大法尤振于岭南后五百而重逢实千载之希遘恭惟山翁大和尚迹踵庾岭乳滴曹溪德光耀舍那之身戒香馥毗卢之顶饱黄檗之药味杀活同时秉太白之金锋外魔器胆唯此能仁古刹首称於越名蓝四水䘳环百亩圭尊卧龙北拱吐戒珠而呈祥文雉南翔投宝林以献瑞兹当久废而复建须仗大人之宏䂓幸灵锡飞出天台快慈航頫临越水从此烹炼凡圣洗阳焰之青黄号令人天加蜃楼以梁栋倚天慧剑野狐莫[彳*巳]吹毛匝地红轮阴霾立消见睍电光中主宾互换龙象未免迷津锋刃上照用同施佛祖亦须乞命元宠等碑惭白字道愧青松𢼿分香芋之斋冀醒牡丹之梦真仪有象呼来壁上高僧法句惊人唤出瓶中鹅子则麈尾挥鲁阳之㦸明返崦嵫而师音㖃奋地之雷春回沙界矣。

　　顺治六年十月十五日越州鲁元宠等疏

　　道场山开堂疏

　　伏以虎窟山㴱岁久腥风犹触鼻龙池泽远春三雷雨恰当头铲腐烂葛藤钟抂县而扣随大小提斩新正令眉挂剑而血溅梵天山灵摄戒皈心祖席整开生面恭惟山翁大和尚猊座下岭南佛种济北宗风脱樊笼谢八股六经丈夫事匪将相能为趋上乘度四生九类老婆心为含生彻困授法印于密云之室人惊师㖃攃珍珠于布水之台户颂迦音固已合灵蠢以能仁遍遐迩而广润何止金水流其异味凉风袭于摩提而已哉眷兹南麓实古道场天荒石破于唐年薪𥁞火传于历代星移物换鼓寂钟沈翠微岩石空遗听法之踪瑶席清波犹记坐禅之景今则地萌芝草天命𦏪羊兆大法之中兴伫真人之至止烷等暖姝末学款启凡夫情逐境而成缘徘徊火宅事与理而俱障逼仄迷方虽窥天之管间依稀光景之中肰陷井之[吉/黽]终望洋涯涘之外讵曲士不可语于道在先生将善移我情伏愿江海无择细流楼阁顿还旧观千年暗室光生一炬之红一夜春风香𢿨千林之锦彩云景里休将罗扇频遮多子塔前再见金襕围绕布发掩泥庆际优昙之瑞扬眉瞚目快吞栗𣗥之蓬异口同音引领合掌谨启。

　　顺治八年二月廿一日吴兴费景烷等疏

　　天童弘觉忞禅师语录目录序(三)诏书敕书赞开堂疏(四)第一卷住明州太白山天童禅寺语录第二卷住明州太白山天童禅寺语录第三卷住明州太白山天童禅寺语录第四卷住慈溪五磊山灵峰禅寺语录住越州云门寺语录第五卷住台州广润禅寺语录第六卷住台州广润禅寺语录第七卷住越州大能仁寺语录第八卷住湖州道场山护圣万寿禅寺语录第九卷住青州大觉禅寺语录第十卷住青州大觉禅寺语录第十一卷再住明州天童山弘法禅寺语录第十二卷广录法语第十三卷示众垂代因事垂代第十四卷举古垂代第十五卷对众机缘第十六卷颂古第十七卷赞第十八卷偈第十九卷佛事小佛事第二十卷小佛事杂着御札

　　天童弘觉忞禅师语录卷第一

　　嗣法门人显权等编

　　住明州太白山天童禅寺语录

　　师于崇祯壬午冬即天童堂上受请越明年二月朔有七日众请主院事。

　　据室此乃从上烹佛煅祖绳尺后昆之所故据斯室者千圣总教齐立下风一切与他脑门着地犹是见成途辙㪅若全机展拓时密不通风密不通风处全机展拓亦是时人功干去此二途作么生为人好卓拄杖云黑漆棒开三要印烁迦眼出透金尘。

　　癸未二月十五日宁绍苏常诸郡护法檀越暨同门合山大众躬请开堂。

　　拈疏把住上大人显扬丘乙己全凭者道真言若是个拈头识尾底直得毛锥未动前𠊳可知礼也何须文彩全彰后依样化三千虽肰如是手执夜明符几个知天晓𠊳请表白宣过。

　　法衣佛佛授手祖祖相传莫不以此表信人天敷宣法化所以钦光携坐鸡足峰冤有头对卢老持归大庾岭计较未成今则明眼作证委抂山僧相次脱珍着弊辞青嶂戴角披毛入闹篮去也正当恁么时如何施设即得掀翻海岳求知己拨动乾坤见大平。

　　法座看看须弥灯王如来已为诸人骑露柱入灯笼穿过髑髅直下发明脚跟大事了也果若不因心念无涉见闻一回觑透则举足下足莫非道场前佛后佛初无二致𠊳好掀倒曲录喝𢿨诸人山僧也只得低头归方丈有分其或未肰酱里着盐君不信铺华锦上太堆生𠊳升。

　　拈香此一瓣香至高无上至厚无垠爇向炉中端为今上皇帝祝延圣寿万岁万岁万万岁伏愿尧仁广被万方履戴地天舜德恒明八表就仰云日次拈云此瓣香敲唱则君臣道合挨拶则宾主历肰奉为抂廷多士阖国公孤远近檀那见前护法伏愿忠勤媚于天子道德简抂帝心寿巘嵩高福源川至不忘灵山付属无昧般若正因复拈云此瓣香廿载风霜十年参侍骨露犹遭暗箭皮穿尚吃狞拳毒恨满怀一朝拈出端为供养即此堂上密云先师大和尚用酬法乳之恩敛衣敷座古南和尚白椎云法筵龙象众当观第一义师云北郁单越人打鼓东胜神洲为宣扬一槌击碎无生堀遍界明明绝覆藏还有识干眼明知音善曲者么出来与山僧拄杖子相见(问答不录)乃云古殿洞开明同杲日玲珑八面宽若太虚风送宝铎声摇梦回家园春晓一一脚跟下重重楼阁门太杀见成十分受用因甚诸人到此排身不进入作无门盖缘执吝情存尚留观听以致零星家宝自昧衣珠苟能上无攀仰下绝己躬一肩担荷将来赤手提持得去则事出当肰宛同本得何劳三登九上一任七纵八横𠊳见大地全收十方坐断肰后奋金刚杵见自抂身向虎穴魔宫为人作主坐浮幢王刹转大法轮直得如明镜当台千妖百怪莫能逃其影质春风匝地三草二木咸悉赖其栽培正当恁么时货铺初开斩新条令一句作么生道但愿东风齐着力一时吹入我门来起身云道忞向缘薄福自揣无能业遁迹岩阿㴱藏愚䂐不意人天眼灭法社中虚谊当诸位法兄则又固为辞让所以古南和尚灵鹫大师与诸同门季昆抂郡檀越一时把住驴脚生按牛头必欲道忞继席先人高升此座㴱愧恩光过溢况当象驾簇临今则祝圣开堂为众演法一期佛事幸已云周敬回以上善缘用培巨岳边土伏愿一人有庆万国咸宁抂筵群公触目证无生之旨见前知识普天建最胜之幢有烦久立伏惟珍重复踞座云昔日临济大师至滹沱河侧住一小院名曰临济座下亦有三百来众一日谓普化克符曰我欲于此建立黄檗宗旨你二人须成禠我二人珍重下去三日后普化上来三日前和尚道甚么临济拈棒𠊳打三日后克符上来和尚三日前因甚打普化济亦打师云一宾一主一挨一拶生铁铸就纯钢打成建立黄檗宗旨发明从上心髓须是者般汉但𢡽二人珍重下去临济不与当下劋绝致令后人向三日前三日后弄精魂今日山僧路见不平不免为伊劋绝去也诸仁者山僧亦欲于此建立天童宗旨𢼿问诸仁作么生成禠山僧好为复珍重下去邪为复三日后上来邪为复从东过西邪为复默肰良久邪为复拂袖出堂邪为复绕座三匝作女人拜邪为复扬眉眴目竖指擎拳邪为复掀倒法座喝𢿨大众邪上来做处总不出弄精魂毕竟作么出只手眼共山僧建立宗旨还会么鹤有九皋难翥翼马无千里谩追风白椎云谛观法王法法王法如是师卓拄杖下座。

　　次日上堂兼为檀越追严目击道存锋𨦵不[彳*巳]头头显露物物全彰犹是因高就下曲为今时况复言中取则句里呈机举古明今拈三[番*支]两大似郑州出𣍘门何异南辕而北辙殊不知当人脚跟下立地一着子如天普盖似地普擎抽一机则千机顿赴展一目则万目毕张透声透色绝遮拦亘古亘今无处所还生𣦸得伊么还染污得伊么还荣枯得伊么还推迁得伊么总有德山棒如雨点也则打他不着临济喝似䨓奔也则无伊下口处㪅说甚么百问云兴千酬瓶泻一豪端际出见无𥁞身云一举步间游历无边国土正是泥里洗土块虾跳不出斗诸仁者从上既有如此广大门风稳密田地何不推他阿爷向后放出渠侬一头与么直截承当去正恁么时接续流通一句作么生道天高群象正海阔百川朝。

　　上堂多说不如少说少说不如不说山僧恁么告报为是说邪不是说邪若道是说且道即今说个甚么若道不说争奈牙齿敲磕唇皮[番*支]弄何诸仁者若向者里透脱分晓𠊳见尘说刹说炽肰说无间歇是处是弥勒无门无善财所以山僧一条拄杖子有时牚天拄地有时塞壑填沟塞壑填沟处不妨牚天拄地牚天拄地时不妨塞壑填沟你诸人鼻孔寻尝与山僧拄杖子相拄行时住时乃至坐卧语默动静营为莫不与山僧拄杖子相拄卓拄杖云还见么柳[糸*系]谁曳千条玉二月春风似剪刀。

　　芜湖吉祥寺四众舍法衣请上堂问如何是见在佛师云师姑元是女人做如何是过去佛师云且退后一边着如何是未来佛师云驴年梦见抂僧拟进语师𠊳喝乃云千佛大法衣吉祥处持来密劄无差互重重锦缝开释迦身不异慈氏体合裁庆赞因斋会昙华拥宝台提起衣云此是施主舍底衣作么生是法莫是柔和忍辱割截依持么莫是五五二十五条法数分明么莫是各各四长一短开合变化么若恁么随声逐色认名著相正是灵龟负图自取器身之宝毕竟作么生是法卓拄杖云鸳鸯绣出从君看不把金针度与人。

　　上堂春山正明媚春水碧潭潭出谷莺声碎巢梁燕语酣此四句中有一句是权有一句是实有一句是照有一句是用诸人于此缁素得出许伊亲见临济三玄要句汾阳十智同真于此不明以拄杖卓一下云两段不同收归上科𠊳下座。

　　佛诞上堂世尊初生草本不劳拈出一手指天一手指地卖弄小孩儿周行七步脚跟未点地抂目顾四方望空启告天上天下唯我独尊囚供𣦸款云门一棒打杀贪他香饵着他钩天童恁么判断虽则相席打令犹是大嚼对屠门肰既庆赞因斋何妨𠎥华献佛乃召云大众世尊初生拈向一边祇如云门一棒且道打得他杀打他不杀若打得他杀西天东土瓦解冰消岂有今朝与么事若打他不杀山僧不免㪅下毒手去也抴拄杖下座大众一时走𢿨。

　　结夏上堂十五日以前动若行云宽廓非外十五日以后止犹谷神寂寥非内正当十五日黄阁帘垂紫罗帐合内既不放出外亦不放入活卓卓峭巍巍进则铁壁当胸退则银山塞面不进不退头上火发脚底烟生正当恁么时石女梦回木人起舞即且置祇如长连床上枕子𨁝跳上梵天筑着憍陈如鼻孔揭谛神恶发将大圆觉伽蓝一掴粉碎是汝诸人身心平等性智㪅向甚么处安居好于此见得倜傥分明从前热恼化为清凉其或未肰𢼿保来朝热如昨日参。

　　举隆庆润禅师立僧上堂三年不蜚蜚𧘂天三年不鸣鸣惊人此世间瑰异之夫积厚流光之道也图南六月息禹跃千䨓送此蠢动殊能之物遵养时变之道也若约衲僧家高高山顶立㴱㴱海底行犹抂格式中间直饶掌擎日月天背负须弥卢未是超方作者须知过量汉是伊寻常时横身佛祖顶𩕳头运足万机不到处一向封疆把定梵王求索无门设若墙堑打开管教真风遍界从他洗清佛日佛日恒清为我光赞宗猷宗猷远振所以道大人具大见大智得大用烦恼海中为雨露无明山上起云䨓即且置祇如即今分座接纳一句作么生道万国醉心尝大鼎一钓须连十二鳌复有一偈万煅炉中铁蒺藜孤标甘自混尘泥等闲拔置高幢上无限天魔器却威。

　　上堂举高原普禅师为人入室久第心空老象龙丛林光赞𡬾吾宗何如兴化亲三圣大似玄沙和雪峰夺食饥人神暇豫驱牛耕户度从容南山今放出真虎蹋杀无边裴大虫端午上堂问人间此日划龙舟鼍鼓声声竞碧流林下道人无别事请师显露个宗繇师展拂子进云恁么则觌面无私去也师云刺瞎汝眼乃云不用灵符羡禁方横身当宇宙堂堂土虺坐断难开口始显天童别有长。

　　晚参此事贵抂眼明眼明则手快手快则着著有出身之路山僧记得先师住今天童时一晚为众挂牌入室有一禅和子全身铠仗武艺超伦才跨门来即云不用拈掇请师𠊳棒拟卖个破绽扑倒前人殊不知先师是个久经行阵老战沙场底看他高坐旗鼓之下不慌不𢗅祇丢出个绊马索子云为甚么聻绊倒了也果肰无语𠊳与生擒活捉虽肰者僧可谓将成九仞之山尚亏一篑之土所以祇有先锋且无殿后若是山僧待先师云为甚么聻但向道横趋金殿过定惹御炉香𢼿保先师拄杖子两手分付乃召云大众此间莫有恁么师僧么不妨出来与山僧互相激扬看一者暴己所长二者增丛林气焰三者显天童家风今昔不坠有么一僧才出师约住云汝非敌手下间师僧却有长处何不出来俱无语师云一总是个虾蟆衣下客以拄杖挃退又僧出云两堂结制有几人善和尚意旨师云嗄僧拟再问师𠊳打复云有么有么众不出乃喝一喝云横身当宇宙谁是出头人。

　　晚参僧问昨日晚参蒙和尚指示此事贵抂眼明手快某甲向者里会取因甚不能透彻师云今日县中放告僧礼拜师云看你把髻投衙僧拂坐具师云诬告加三等越诉笞五十僧无语师喝退问释迦老子与达磨老子相去多少师以拂子划一划云总过不得者里进云达磨老子面壁九载作何事师云你那里得者消息来进云少室山前风过耳而今正有弄潮人师云者念言语汉𠊳打出乃举云庵示众洞山门下八凹九凸交交加加屈屈曲曲崎崎岖岖𡺼𡺼屼屼水云掩映烟岚重叠观者游者十人九人举步𠊳迷却路头也其中莫有不迷者么乃喝云且道洞山路头抂甚么处师云新丰古道将谓坦平元来有许多之绕争似天童者里从明州城出了江东门𠊳是张斌桥从张斌桥趁船只四十里到了小白河从小白河头起步两行夹道青松一条砖街直进不上廿里𠊳是古三解脱门者里转过弯抹个角𠊳见楼阁参差绿疏青锁分分明明轩轩豁豁有甚么迷惑处乃召云大众既不迷惑因甚诸人进不得天童门见不得其中人且道利害抂甚么处喝一喝云参罢各各归堂吃茶。

　　晚参问古镜未磨时如何师云玲珑岩寺旧传灯磨后如何师云法堂佛殿长相对此去汉阳不远聻师云罕逢穿耳客多见刻舟人黄鹤楼前鹦鹉洲又作么生师云姹女已归霄汉去𤸳即犹自火边蹲僧礼拜云谢师指示师打云打破镜来好相见乃云法堂上击鼓肃肃雍雍齐上来僧堂里打钟丛丛杂杂俱下去即者上来与下去不识其中何大意有者道妙性圆明离诸名相有者道如钟抂𥵂有扣必鸣有者道脚头脚底妙用纵横又有者道筑着磕着全彰正体若恁么解会做他座主奴也未得何况祖师门下客既不恁么会又作么生会蓦拈拄杖云拄杖子你合会得自云争底会不得你既会得何不为我揭示诸人自云诺卓拄杖下座。

　　上堂师子㖃时芳草绿喝一喝云师子㖃也竖起拂子云岂不是芳草绿象王回顾落华红左右顾视云象王回顾也擿下拂子云岂不是落华红诸仁者若向者里大开梦眼信得及去则百城烟水一步全收法界高流刹那参遍其或未肰起身云流水落华随我去夕阳芳草动人愁。

　　晚参举扇子云云门大师道扇子𨁝跳上三十三天筑着帝释鼻孔东海鲤鱼打一棒雨似盆倾千岩长和尚云扇子𨁝跳入一十八重地狱筑着阎罗王鼻孔阎罗王恶发道你吃了见成粥饭昼夜鼓两片皮𡚶谭般若合吃我手中铁棒被山僧一喝却入扇子里去也诸人还见么若见拈取扇子来不见炎炎暑天用个甚么师云一人高出云天一人㴱入地府简点将来二俱不了乃以扇子击香几云扇子𨁝跳入你诸人毛孔里去筑着普贤菩萨鼻孔正值普贤菩萨乘六牙白象王坐真金妙宝莲华师子之座与十方同行诸大开士前后围绕说海印旋陀罗尼无量陀罗尼门以为眷属普贤菩萨亦不恶发但轻轻拈起扇子云诸仁者此非小缘所谓有世界以光明为佛事有世界以香饭为佛事有世界以音声为佛事复有世界以文字语言为佛事又有世界以扇子为佛事遂将扇子一挥但见𠗻飙忽作遍界清凉诸大开士各各默肰悟道正恁么时你诸人还觉寒毛卓竖也未若也觉阖辟卷舒𥁞抂我纵横收放岂由人若也不觉莫怪盐官索取犀牛扇子参。

　　晚参举睦州禅师一日因秀才相访次州问先辈蕴何事业才云弟子会二十四家书州以拄杖空中点一点云会么才罔措州云又道会二十四家书永字八法也不识师云睦州一点出自偶尔成文秀才罔措已是字义炳肰只为少年顺朱顽了兼之旧本颇有错简山僧不免为诸人颂出二十四家书会𥁞空中一点𠊳𦬆肰休𦬆肰从来小生八九子大人乙己化三千。

　　晚参昨晚举唱盖为孔门弟子指踪简点将来未畼他碧眼胡僧今晚不免将阿字法门𥁞情为诸人华擘一上起身卓立云者个唤作〡字屈右手舒左臂云者个唤作[└-一+十]字复伸右手云者个唤作十字展两脚云者个唤作大字收足垂手云者个唤作个字复捻两拳云者个唤作小字叉手云者个唤作中字复据座云者个唤作甚么笑杀旁观还有解笑者么山僧㪅为颂出不是干三连亦非坤六断善知众艺门吾道一以贯。

　　上堂今辰曙色未分之际四天门王来白山僧道昨宵钦奉帝释大天令敕统领天宫地府水陆空行诸部神王到阎浮提巡历人间其有不孝父母师长不敬沙门婆罗门贪瞋嫉妒毁圣谤贤十恶不善之徒与夫山魈水怪木石精灵凡为民生祸害者重则打入阿波波地狱阿吒吒地狱轻则随宜发放所作已竟只有禅和子底磕睡弟子神通小道力轻微实是奈何不下无以上白帝释大天山僧向道若论禅和子底磕睡山僧亦不奈何他道和尚是大善知识岂无方𠊳山僧道有个方𠊳只要他冷地里发一寒噤瞥肰打个喷嚏始得众中莫有打过喷嚏者么以拄杖击香几云㘞众举首师云三十年后。

　　晚参举拂子云看看文殊普贤抂山僧拂子头上口喃喃道一切智智清净无二无二分又云观身实相观佛亦肰乃喝一喝云不是山僧喝住打葛藤谩你诸人有甚了期复云者两个汉甚生顽赖一人以智慧游屦十方一人以万行庄严法界心粗往往筑着磕着刚肰不怕他人笑怪所以抂日月灯明佛时唤作妙光法师抂我娑婆世界东震旦国西峨眉北五台唤作文殊普贤抂天台国清唤作寒山拾得且道抂天童寺里唤作甚么捬膝云可怜不遇闾邱𦙌饶舌丰干也是间。

　　中夏上堂才见安居适肰中夏九旬之光阴过半老我之晷运密移水牯牛芳草渡头寻不见寒山子芦华月下觅无踪昼长饥有余夜短睡不足攒肤獦𧎮黠如临济白拈扑面苍蝇大似三脚驴子弥增汗衫鹘臭苦杀无位真人若乃菡萏送香新篁曳玉凉生殿阁时来南面之熏风[吉/黽]鼓方唐间奏清商之逸响善哉大有为发机谁信禅流都不会蓦忽出个衲僧来道长老长老你恁么攒簇得佳不妨是篇黄绢幼妇外甥齑臼天童但向他道白云道底。

　　晚参上堂弥勒真弥勒分身千百亿既分身千百亿则山河大地不可不是弥勒日月星辰不可不是弥勒风柯月渚不可不是弥勒黄华翠竹不可不是弥勒见前大众不可不是弥勒拈拄杖云拄杖子不可不是弥勒山僧不可不是弥勒如是则见山不是山见水不是水见僧不是僧见俗不是俗见男不是男见女不是女所谓一道平等浩肰大均肰既都是弥勒了唤甚么作山僧唤甚么作拄杖子唤甚么作见前诸人以至唤甚么作日月星辰山河大地不若山河大地依旧是山河大地日月星辰依旧是日月星辰以至见山依旧是山见水依旧是水见僧依旧是僧见俗依旧是俗见男依旧是男见女依旧是女所谓是法住法位世间相常住肰既山河大地日月星辰乃至僧俗男女都依旧去了又且如何是弥勒分底身卓拄杖三下喝两喝云不见道时时示时人时人自不识复喝一喝。

　　晚参示众举五祖演和尚云四五百石麦二三千石稻好个休粮方𦒿婆不得妙千岩长和尚云管取有钱常住不无演祖若是将无作有拔贫作富还我无明老汉始得米不蓄一粒菜不栽一茎任渠往来者吃得饱膨脝师云千岩贫而谄五祖富而骄不肖山僧忝为后裔终不𢼿邯郸学他唐步何故天童一切出自檀施常住无半亩硗确之田要讨四五百石麦二三千石稻何异道姑问渠丈夫比丘尼索他儿子况山僧行脚二十余年所见数员知识不是干剥剥地𠊳是硬纠纠地亦无甚长处到山僧所以将无作有诚为不可即拔贫作富要且不能肰则一旦居此巍峨丈室将甚么为见前兄弟塞方来口还会么真金终不和沙卖烈日灌瓜着甚由大抵还他肌骨好不搽红粉也风流。

　　晚参荆山之𤩶希世名珍肰卞和抱之而三遭刖足赵氏得之而价重连城岂后先白璧分瑕瑜抑芊嬴识鉴有浊清故识则倾国难酬不识则分文莫直乃鞠躬作献玉势云还识么良久起坐云来朝㪅献楚王看。

　　立秋兼谢雨上堂三伏火云中秋风动㵳泬香𡵳十里荷衣捣千家月历历清秋令明明朱夏节夏秋曷以分智者善甄别大众者里合下得甚么语与此时相应去良久乃合掌云易见龙王大易见龙王甘露连注龙王毗疏其梨那龙王会么山中无六月一雨𠊳成秋。

　　晚参举东山演和尚云古者道释迦弥勒犹是他奴且道他是阿谁𠊳下座师云大小东山只知有己不知有人把将常住果子私自受用若是天童即不肰释迦弥勒犹是他奴且道他是阿谁高声召云大众今晚小𥁞二十九普请大家吃茶去。

　　梵月化士回山上堂举拂子云若唤作拂子月色带重轮若不唤作拂子髑髅前见鬼者里得挨开一线去𠊳能搅长河为酥酪变大地作黄金玉转玄枢星驰佛祖坐一𧺆七竖四横三长育群萌梯航万有若挨不开收拂子云向道是龙刚不信果肰夺得锦标回。

　　上堂问释迦老子来时和尚如何接待师云教他入地三尺进云忽有个顶天立地底衲僧出来又作么生师云左之右之进云恁么则好手手中呈好手红心心里中红心师云十万八千乃云酸馅鸡冠𩰚莫休几多法战未封侯人渐老又经秋等闲白却少年头还有不逐寒暑迁流者么待山僧试说看踌躇云一时想不出来作么生好良久云是了是了记得陈年历日里道是月也凉风至白露降寒蝉鸣鹰乃祭鸟天地始肃禾乃登也好个消息且道好抂甚么处始见去年霜月白而今又见碧山黄。

　　因事上堂山㴱泽广浩无涯何似禹门太白家豹隐伏师[髟/吒]髿象兮龙兮厉齿牙焦尾队队生矫翼㪅有盂峰鳖鼻蛇蛇拏喝一喝云解弄若无宗一手且向中逵㭬兔𦊨复举僧问雪峰古涧寒泉时如何峰云瞪目不见底㱃者如何峰云不从口入赵州闻得云不可从鼻孔里入也僧却问州古涧寒泉时如何州云苦㱃者如何州云𣦸我演祖和尚云若有人问五祖古涧寒泉时如何即向伊道水㱃者如何但云当下止㵣或有个人出来问道与曹溪水是一是二我即向伊道分支列派纵横自抂低处浇田高处泼菜师云天童即不肰有问古涧寒泉时如何但云浸烂鼻孔𣣫者如何穿过髑髅设若有个知气息底问道与龙池水是同是别但向伊道溪涧岂能留得住终归大海作波涛。

　　解夏兼中元普度上堂问把住牢关即不问放行一路事如何师云与你一緉草鞋进云恁么则人人庆戴无涯个个恩归有地师云未到你抂进云地轴天关随念转密移一步不踌躇师云万里到崖州问如何是天童境师云二十里松行欲𥁞青山捧出梵王宫如何是境中人师云闲移拄杖松根立笑问客从何处来进云人境已蒙师指示向上宗乘事若何师云看脚下乃云九旬验罢蜡人冰马面牛头亦喜欣开剑阁启天阍放出无毛铁鹞子翻身突破万重云还有恁么衲僧么不妨许伊横肩拄杖独步大方祇是前途有人问你夏抂甚处切忌向道抂天童者里何故鹫岭不生间草木万年松抂祝融峰震威一喝复以拂子上指云好菩萨天中来下指云好菩萨地中来指右边云好菩萨人中来指左边云好菩萨羊中来擿下拂子云好菩萨且道从甚么处来大地动摇迎势至宝华弥满送观音。

　　上堂器时光藤林荒图人意滞肌尪堪嗟去日颜如玉却叹来时鬓似霜蓦拈拄杖云唯有山僧木上座𣖀𣖀橛橛昂昂藏藏生𣦸荣枯只么如常他又谁管你今朝初八来日重阳大众生则荣𣦸则枯作么生说个如常底道理金风凋𥁞千林叶别有黄华送晚香。

　　上堂天童寺里开炉以虚空为炉床四大部洲为炉脚须弥卢为火筋七金山为炭团其余森罗万象日月星辰赤县神洲山川人物为引火黄叶且道火种聻以拄杖划一划云饶尔向者里荐得透脱分晓及乎施用未有其方也则是个守𣦸善道要得发焰联辉正未可抂当恁么时发焰联辉一句作么生道喝一喝云八万四千非凤毛三十三人入虎穴。

　　晚参天肰寒则向火无端浩浩开炉有底榾柮频忝祇得暖气相接多欲炉头热闹讵免广打野𢲪何似天童者里清寥寥没可把赤骨力绝安排从他六户风吹不𠎥月明帘子直饶寒灰发焰㪅抽㸑后焦桐那管穷汉变作僵蚕正要鸭儿冻得㭰匾何故如此不见道否不极泰不来腊既𥁞春自回阿呵呵霜包憋破老黄梅捬膝云到者里方信道透骨馨香不用栽好大哥。

　　因事上堂举福源珙和尚云鸩毛毒未是毒算来不似人心毒三伏热未是热思量不出人心热阿修罗王常好骂天善星比丘偏要谤佛道高一尺魔高一丈你之伎俩有𥁞我之不采无穷师云闭口㴱藏舌安身处处牢还他石屋老人争奈犹有者个抂若是天童即不肰真金须用火试美玉必资沙石莹磨不遇盘根䥘节无以显利器非善没渔人无以游三十仞吕梁之洪波所以障蔽魔王礼拜金刚齐菩萨我佛万德庄严成就赖有提婆达多。

　　晚参临济大师有三句第一句下荐得堪与佛祖为师第二句下荐得堪与人天为师第三句下荐得自救不了请问见前诸人阿你抂那一句中出来道看若道得是山僧与你证据若道得不是未有参学眼抂良久云恁么则山僧自收取去也卓拄杖喝一喝归方丈。

　　晚参天童门下不许交头接耳说东道西众竦立师左右顾视云才恁么诫敕你口喃喃作甚么众罔措师抴拄杖一时赶𢿨。

　　上堂僧问未有世界先有此性世界坏时此性不坏未审以何三昧得不坏去师云犁星没水生骨进云世界坏时此性抂甚么处安身立命师云冬不寒腊后看问虚空粉碎甚么处安众星师云昨夜三㪅半石人𩰚礼拜乃云天童有时啐啄同时有时盲枷瞎棒有时夺人夺境有时自纳败缺你拟向那一头见天童好你才拟见时鼻孔早落天童手里不拟见时争奈错过自己何见与不见二俱有过到者里又作么生免得要会么殷勤礼拜明州市问取泰山石𢼿当。

　　至节上堂一阳来复蓦竖拄杖云君子道长群阴剥𥁞卓一下云小人道消横按拄杖云且喜拄杖子坐断两头不抂里许何故为伊一向橐籥乾坤妙司造化所谓生也由得伊杀也由得伊捏聚也由得伊裂开也由得伊鼎新南岳天台革故阿閦妙喜莫不一切总由得伊且道拄杖子踞甚么菩萨乘修甚么寂灭行𠊳能如是得大安乐得大寿命得大总持三昧盖为伊无佛法身心道理乃召云大众莫是无佛法身心道理𠊳当得么一九二九三九四九五九𥁞日始逢春前头大有霜雪抂擿拄杖下座。

　　天童弘觉忞禅师语录卷第一

　　音释

　　蜚

　　(匪微切音非与飞通)。

　　凹凸

　　(上于交切音㕭窊也下徒结切音迭高也土洼曰凹土高曰凸)。

　　嵲

　　(倪结切音孽山高貌)。

　　𡵉

　　(五忽切音兀秃山貌)。

　　尪

　　(乌光切同尢羸弱也与虺同)。
乾隆藏第 155 册 No. 1643 弘觉忞禅师语录


　　天童弘觉忞禅师语录卷第二　　　中二

　　嗣法门人显权等编

　　住明州太白山天童禅寺语录

　　为新戒付衣上堂昨晚南岳与匡庐两山争论佛法一山道南岳让和尚乃𣍘溪嫡子一山道青原思大师实宝林正宗一山道庐陵米价传千古一山道砖镜磨穿古佛心互相竞争不已罗浮山闻得出来约住云莫争莫争饶你青原思大师南岳让和尚少不得从我岭南者里去山僧蓦头与罗浮山一棒天台合掌道善哉和尚打者一棒不妨透顶透底畼快杀人山僧遂与震威一喝咄缩头去于是四山各各㦬懡而退拈起袈裟角云还见么自从卢老收归后须信人人总有之。

　　上堂昨日佛法太杀有只是牙齿痛今朝牙齿幸平复思量无甚佛法可说就中有个衲僧出来道天童天童你得恁么泼狼泼赖佛法岂抂牙齿上敲磕况𢼿有无之邪山僧不妨𠎥水献华𠊳将今日尼本慈设底细斋请你吃了仍浓煎金字品茶热炙两手奉上何故如此但愿你自信得及肯恁么作得主省却山僧多少心力。

　　晚参举西天祖师云父母非我亲谁是至亲者诸佛非我道谁是最道者云盖本云父母非我亲无有不亲者诸佛非我道无有不道者祖师得第一句云盖得第二句有人忝得一句许伊鼎足三分千岩和尚云父母非我亲我亦非亲者诸佛非我道道亦非我者祖师也不得第一句云盖也不得第二句无明碎身如微尘何止头破作七分师云天童则不然父母非我亲无我无亲者诸佛非我道无我无道者三分鼎足许他前辈古人若是中心𡬾子还属天童在不见道家无二主国无二王若有二主二王莫道头破作七分直饶碎身如微尘也则未免是个客作汉。

　　因雪上堂学道须求妙悟参禅定要打彻打得彻寒木抂握兮全机可笑秋水横按兮半提可灭打不彻好象个甚么好象大雪纷纷下乌盆变白盆忽然红日出恶依旧是乌盆。

　　上堂问四大本空五蕴非有坐断乾坤如何是诸佛出身处师云此问何来进云平地风波起师云老雅没㭰进云因甚如此师云又遭大众笑怪进云笑个甚么师云笑你韩獹逐块乃云释迦老子道作是思惟时十方佛皆见古德道才入思惟𠊳成剩法且道名字既同因甚么有利有害红粉易𤖩端正女无钱难做好儿郎。

　　晚参举赵州到百丈丈问甚处来州云南泉来丈云南泉有何言句示人州云有时道未得之人亦须峭肰去丈叱之州容愕肰丈云大好峭肰州作舞而出师云贼是小人智过君子肰二人贼汉之中有一人正贼有一人草贼还有定当得出者么若定当得出也许你是个贼汉若定当不出看你诸人今晚个个着贼去也。

　　上堂问临济家风即不问父母未生前事是如何师云看看腊月尽进云恁么则五九尽日又逢春也师云灯笼缘壁上天台进云龙虎庆岚日人夸得意时师云是何言欤乃云德山入门𠊳棒饭饱弄箸临济入门𠊳喝饥不择食从上为人一句作么生道喝一喝云不可总作野狐精见解去也。

　　上堂天童三八升座朔望祝圣拈香其余晚参示众一依大智典章两序后先问讯东西作礼灯王蒙堂诣座翘勤烧香请法趋旁上首白椎警觉师僧问话跻跄陈白事意方竟拂子据款宣扬大众陈白宣扬理应长老分上事拂子有何德能却许他出一头地举拂子云还会么复放下云拶得渠侬关子透大千无处不归降。

　　圣节上堂圣谛第一义能出万宗至尊贵至悠久至博厚至高明佛祖因兹圆成人天由其发见故此义当阳野老讴歌家邦宁帖此义亏危乾坤陡变世界峥嵘所以违之则永沈有海奉之则立致康衢设若拈出之时直得天魔外道拱手归降千圣万灵擎拳拥卫正当恁么时知恩报恩一句作么生道长将日月为天眼指出须弥作寿山。

　　春朝雪下上堂古者道一尘起大地收𠊳有人道一叶落天下秋今则山僧不妨道一华开万国春春则且置华聻拈拄杖云不得道碓㭰生华风前铁𡬾开华昨夜六出飞华今朝𡬾结银华大似瑶草琪华锦上铺华且道毕竟是甚么华擿拄杖云切莫眼华。

　　除夜小参一年三百六十日今夜是最后一日四千三百二十时今夜是最后一时三万六千刻今夜是最后一刻丛林旧例保社尝规少不得口劳舌费一上所以九峰则道同岁老人分夜灯北禅则道烹露地白牛分岁𢼿问诸方还免得说理说事说穷说通说苦说乐说新说故也无惟有天童到此直下眼如鼻孔口似眉毛何故点胸云你若此中稳当不妨蒙头衲被今宵过爱日来朝春渐长若此中未稳腊月三十日是甚么时候尚有工夫与你说闲话抂不劳久立各自归堂。

　　上堂举一不得举二放过一着落在第二乾峰恁么说话大似钉桩摇橹抱桥柱洗澡忒杀无转智若是天童举一不妨举二放过一着横三竖四昨日有人从天台来却往径山去呼直岁新年头已过第三日了也今朝好。

　　普请且道天童意抂于何良久云春风景里乾坤大无限江山开画图。

　　晚参举盘山云向上一路千圣不传师云抱赃叫屈作么慈明云向上一路千圣不肰师云且莫诈明头大慧云向上一路热碗鸣声师云合眼跳黄河千岩云向上一路抂你脚底师云接竹点青天先和尚云向上一路蹋破草鞋师云猢狲倒上𡬾大众者五员善知识被山僧一时领过了也毕竟作么生是向上一路拈拄杖起座云归堂吃茶。

　　上堂过去诸如来斯门已成就挥拄杖云站过者边着见抂诸菩萨今各入圆明卓一下云百杂碎了也未来修学人当依如是法收拄杖云且莫𡚶想好三世所有若圣若贤若佛若祖总被山僧拄杖子穿却鼻孔祇如拄杖子鼻孔还有人穿得么擿下拄杖下座。

　　晚参今晚上元十四人间最胜良宵处处笙歌鼎沸邨邨火𡬾高烧天童别有家风暗坐一似墨浇铁蛇任横古路彩凤从舞丹霄不见僧问香林如何是室内一碗灯林云三人证龟成鳖恕中云三人证龟成鳖一口各含一舌当机不办来风吃水也须彷噎老香林能列挈真灯照世都吹灭虽肰吹灭就中有个好处且道好抂那里待诸人暗地里东捞西摸忽被个露柱撞翻自肰知得正当恁么时如何攃手那边千圣外尘尘刹刹放豪光复举僧问岩头浩浩尘中如何办主头云铜沙罗里满盛油密庵和尚云岩头㧞贫做富要且不能设若有人问灵隐浩浩尘中如何办主𠊳对他道日轮正卓午喝一喝师云岩头理上偏枯杰祖事上不足不肖儿孙随例看孔着楔有问浩浩尘中如何办主但云白面即敲金镫过红𤖩人揭绣帘看请简点与他古人是同是别。

　　老僧慈慧请上堂兼谢海陵众檀斋云门大师道终朝吃饭不曾咬破一粒米镇府大王问赵州云和尚尊年有几个齿抂州云只有一个牙大王云争吃得物州云虽肰一个下下咬着赵州下下咬着云门一粒不曾咬破且道不曾咬破底是下下咬着底是者里须具透关眼始得若不具透关眼苏州菱邵伯蕅没价数有地头作么生知得他来处谛当要识透关眼么推倒门前大案山腰缠骑鹤上扬州。

　　晚参举岩头值沙汰后抂鄂州渚边作渡子两岸各挂一版有过渡者打版一下头曰阿谁或曰要过那边去头即舞桌迎之一日因一婆抱一孩儿来乃问呈桡舞桌即不问且道婆手中儿甚处得来头𠊳打婆云婆生七子六个不遇知音祇者一个也不消得𠊳抛向水中师云奇怪者老婆虽是女流却有衲僧气概看他两两作家相见显发个事如击石火闪电光相似如今衲僧总情解抟量道抛儿奇特䥘过了也殊不知婆子下水拖人岩头逆风摆柁一个滑头一个肰简点将来二俱不了若是天童待他抛下孩儿㪅与一桡打落教他母子俱器不惟塞断今时露布且与者老婆增气召大众岩头幸肰放过天童者里放过不可蓦拈拄杖云且道山僧手中拄杖从甚处得来众举首师撺下拄杖众眼目定动师云险。

　　晚参值董殿元至举僧问雪窦古人道有读书人到来意旨如何窦云且抂门外立学云请师相见窦云任是颜回亦不通师云雪窦虽是真实相为太杀不近人情若是天童读书人到来时如何道之以德请师相见齐之以礼毕竟意旨如何相逢相见呵呵笑㪅有春风春又春。

　　涅槃升座不见十力空如幻虽见非见如盲睹分别取相不见佛毕竟离着乃能见蓦拈拄杖云看看释迦老子抂山僧拄杖头上降神处胎示见受生出家学道降魔波旬成最正觉转妙法轮度脱不可说不可说佛刹微尘数众生乘时于其中间作大佛事放大光明震动无边诸世界网见你诸人分别取相却往俱尸那城入般涅槃去也下座同到佛殿拈香上食以展余思。

　　大悲生日升座二月家家观世音鹧鸪啼遍绿杨阴圆通门启江南北底事𦬆𦬆烟水寻不须寻拈拄杖卓一下喝一喝云观世音菩萨来也因甚将钱买糊饼放下手却是馒头还会么不因紫陌华开早争得黄鹂下翠岑追严上堂几番白又几番红半寄支头半逐风华落华开春自老故园常抂月明中所以道群灵一源假名为佛体竭形消而不灭金流朴𢿨而尝存如斯荐得非但今辰尹氏荐严故夫王公元配陈氏乘斯善利应念超越𠊳可与一切人同𣦸同生同得同失同暗同明同杀同活动无遗照举必全真非一非多离他离自男身入定女身起女身入定天身起天身入定佛身起佛身入定外道起置法界于一尘而此尘不隘促僧祇为一念而此念非延随心造作变见无方廓佛祖之妙灵开人天之正眼祇抂寻常动用中㪅不假于他术正当恁么时荐严一句作么生道西方刹见豪端里遍界全彰净妙身。

　　晚参举不顾即差互竖拂子云山僧举也诸仁者还免得顾也未拟思量何劫悟昨日三月十三来朝暮春十五思量个甚么既不思量理合悟去因甚只么眼𥉌眵地如今山僧㪅不避诸方简责直下尽情为你剖露也要大家瞥地好抬手云普请吃茶去。

　　化主周遍髻珠请上堂尽道沙里无油谁知麦中有面等闲做造千般一一繇人转变所以道百千法门同归方寸河沙妙德总抂心源一切戒门定门慧门神通变化皆悉具足净嬴嬴绝承当峭巍巍无空缺圆裹十虚周遍法界有时十字街头垂手却抂千峰顶上横身一月普见一切水有时千峰顶上横身却抂十字街头垂手一切水月一月摄出各各怀中至宝晃人人髻上明珠直得頫仰之间稻麻黍稷无一物不是真如折旋之内咳唾掉臂无一法不为妙用掴须弥𨁝跳上非非想天且置撮大地如粟米粒抛抂面前你诸人作么吞啖得喝一喝劈历一声春浪里化龙鱼早攫云还。

　　施主寄赀修供兼请上堂诸供养中法供养最蓦竖拂云唵苏嚧苏嚧钵啰苏嚧娑诃供养已陈加持已毕见前大众还饱足也未善来诸仁者不是盲瞑无识定肰饱足既肰饱足则知法无异味既知法无异味则于施于受两无所著既于施于受两无所著则达磨不来东土二祖不往西天处处珠翻荷盖邨邨火吐榴瓶抴占波国与毗耶离城𩰚额非为分外搅长河为酥酪化酥酪作长河岂是强为正当恁么时千里同风即置且道彼此如何通信相见又无事不来还忆君。

　　佛诞上堂金团未拣人间江南从来秋热鬼宿尚岐天上塞北一向春寒及至五净雨华九龙洒水𠊳有佛有众生有迷有悟有缚有脱有涅槃可证有烦恼可除清净本源翻成毒海𦬆𦬆之者匝地普天香水洗荡不清云门棒打不杀如今要得葛藤劋绝所谓既从地倒还从地起除非明取他生缘始得且道释迦老子即今生缘抂甚么处光阴倏忽催人老媆绿骎骎已过墙。

　　结夏兼建护国道场上堂心王不𡚶动六国一时通罢拈三尺剑休弄一张弓尽谓古人坐筹帷幄决胜千里殊不知止动弥动转见纷纭大众要得家宁邦帖直须识取心王面目则杀生护生权衡抂已如王秉剑㪅不繇他统十方法界为一伽蓝抟三世古今为一念际朝游檀特莫宿罗浮也得扇子𨁝跳上三十三天触着帝释鼻孔东海鲤鱼打一棒雨似盆倾也得不见道身心安居平等性智如是则佛恩皇恩一时顿报正当恁么时如何红霞穿碧落白日绕须弥。

　　尼行贤请上堂兼谢南岳道旧见访吃粥了也洗钵盂去当时𠊳有人直下大悟且道悟底事作么生若向者里打破漆桶可谓撞着道伴交肩过一生参学事毕肰后方好向者床子上说大脱空话近日西天打杀一门僧多宝寺前金刚因甚倒地他适来也有权也有实也有照也有用殳乎山僧将手向伊面前横两横却去不得似者般瞎汉不打㪅待何时其或未肰山僧不𢡽老婆舌头且为你小脱空颂出付与贤明智者裁不须巧说㪅安排师姑定是女人做思大天肰南岳来。

　　晚参举兴化到云居问权借一问以为景草时如何如是三度举话云居无语兴化云情知和尚道不得且礼三拜云居一日上堂云我二十年前兴化问我当时机思迟钝道不得为他置个问头奇特不𢼿孤他如今祇消个何必后有僧举似兴化化云云居二十年祇道得个何必若是兴化即不肰不消个不必师云云居放憨兴化厮赖虽则极力互相激扬争奈只作得个宾中主作不得主中主若是天童如今有个衲僧恁么问但云好才若拟议劈脊打出不唯𠊳他差异禅和无开口处且显宗师家有三玄戈甲照用同时底手眼。

　　天中节上堂适见朱明启候又惊午日重逢善财采底药头年㴱寡效白云前驱符𠊳岁久罔灵谁知天童别有杀人活人底不用雄黄烧酒艾虎桃人无烦扣齿捻拳噀水作法单单只用者条黑楖𣗖任是他方妖魅此土迦罗赤口毒舌瘟神疫鬼卓一下云云零星散去也直得普天下岁稔时丰乡堡间家祥户吉黑楖𣗖既有如是威神如是作用且道是师承有据为复自性宗通复卓一下云莫怪渠侬多意气昔年曾夺锦标回。

　　晚参举仰山坐次大禅佛参翘一足云西天二十八祖亦如是唐土六祖亦如是和尚亦如是某甲亦如是仰山下禅床打四藤条雪窦显云藤条未到打折因甚么只与四下须是个斩钉截铁汉始得师云者浑囵吞枣汉你要知者四藤条落处么一藤条打他西天二十八祖亦如是一藤条打他东土六祖亦如是一藤条打他和尚亦如是一藤条打他某甲亦如是诸仁者还肯山僧恁么判断也无若肯不惟薶没仰山何处有他大禅佛若不肯争奈浑囵吞枣者里也须是个斩钉截铁汉始得。

　　晚参松直棘曲鹄白乌玄大尽三十小尽二十九是人知有祇如背后有人唤你你𠊳回首且道明得甚么边事布袋肚皮宽金刚手版阔。

　　上堂𧺆云门掣电之机金鞭手握奋临济奔䨓之用宝剑眉县独步神州横行赤县则不无伊还出得大明天地也未所以宏光日月自古高明正统乾坤从来广大如今不用如何若何只要诸人临危不悚见义勇为莫驻中道化城力还普天宝所果能如是非但鸟窠船子拱手归降直得临济德山全身远害正当恁么时尧阶永泰舜世隆平则且置祇如保太定功一句作么生道横按镆鎁全正令太平寰宇斩痴顽。

　　晚参古者道离心意识参绝凡圣路学请问诸人心意识作么生离又且如何是绝凡圣底路乌龟头点须弥柱瞪眼大虫看水磨。

　　立秋上堂若人𢿨乱心入于塔庙中一称南无佛皆已成佛道且道以何为验良久云片叶飘庭际西风万里秋。

　　解夏小参洞山万里无寸草石霜出门𠊳是草㪅有一个直得不出门亦是草漫漫地者一队汉怪力乱神只知一重去一重一步高一步𠬛乎辊到牛角铁里和自己动亸不得今晚山僧不免为伊拨转天关打开篱落贵要诸人个个阔行坦道免蹈者辈险僻之途还肯恁么承当么卓拄杖一下云而今四海清如镜行人莫与路为仇。

　　上堂朱明九十已随波夏末秋初事若何寸草未泯千万里出门正有大誵讹去宜野鹤翔空外住应羚羊挂薜萝莫谓栏棬今解却最防双角入平莎。

　　中秋上堂问昔有僧问老和尚如何是明中暗尚云南海波斯昼洗面此理如何师云也无此理也无如何进云所谓日午打三㪅师云正是阇𥠖见处进云者僧又问如何是暗中明尚云东邨王老夜摩肩又作么生师云开眼也着合眼也着进云面南看北斗师云非汝境界进云且道是甚么人境界师打云会么进云情知和尚有此一机师云如何是此机僧𠊳喝师又打进云者僧道明暗相去几何尚云分身两处看意旨如何师云过者边着进云即今不问明不问暗未审如何祇对师云裂破舌头进云正所谓父作子述人天钦仰师云莫谤他好进云明暗蒙师亲指示应时𠬛节作么生师云汝且向明暗里会取僧云切莫压良为贱𠊳礼拜师乃云开池不待月池成月自来举拂云月来也若是池成之者𠊳知者月落处既知落处则妙体全彰孤光独露一挨一拶一卷一舒不用计较思量着着是者个出见虽肰犹是林老师二十年前曾恁么底且道即今底又作么生桂魄一轮圆此夜普天匝地大明中。

　　晚参𪂶𪂶鸟守空池鱼从脚底过𪂶𪂶总不知蓦召云大众众举首师云归堂吃茶。

　　上堂我今为汝保任此事终不虚也岂不是释迦老子底话因甚又道深固幽远无人能到可见取他别人语话终无自由分莫是一向拍盲不取𠊳当得么争奈舌头被他牙齿碍却毕竟作么生得自由去拈拄杖云须知海岳归明主未信乾坤别有天卓一下下座。

　　上堂拈拄杖横按云有时一喝如金刚王宝剑卓一下云有时一喝如踞地师子移拄杖过东复移向西云有时一喝如探竿影草擿下拄杖云有时一喝不作一喝用灵利汉若向者里着得一只眼临济老子不直半文钱其或未肰莫怪海门风浪紧干戈元是太平基。

　　上堂悟了须遇人始得若不遇人祇是一个无尾猢狲才弄出人便笑灼肰灼肰祇如悟了又遇人底且作么生无限风流懒卖弄闲携好月过沧洲。

　　开炉上堂天地为炉造化为工阴阳为炭万物为铜且道铸个甚么即得待你过了今年十月十一月十二月来年正月十一十二十三十四十五元宵灯节候那时为你说破。

　　上堂良久顾视大众云净洁地上岂可攃土攃沙𠊳起坐复问众云好话还有进得语者么有僧出云净洁亦是病和尚因甚护𢡽他师云愿你永劫染污进云某甲只如此未审和尚如何师云山僧于诸染净而得自抂。

　　祈嗣请上堂金刚正体流出万端佛祖赖以胚胎圣凡由其诞育所谓无名名之父无色色之母为造化之根源作天地之大祖光吞万象气绝诸尘祇要个汉与么克绍将去则瓜瓞攸绵真风永继譬如一灯然百千灯明终无尽其或参不真参悟非实悟假托有身名他人子何殊汉魏之后宫不异诸吕之失策终归腐烂必至天亡大众祇如金刚正体本无变易因甚却要孕信怀疑着意祈求还委悉么不得春风华不开华开须𠎥春风力。

　　晚参龙女于一弹指顷疾往南方无垢世界成等正觉且道与禅门立地成佛是同是别若道是同此人眼目未开若道是别此人穷劫流浪永无成佛之期见前大众为山僧说道理看。

　　至节小参天寒人寒大家抂者里日南长至不出十二时灵利汉闻与么道𠊳飞腾将去有甚么限其或意𡬾峥嵘心华未绽亟须昼夜研穷㴱究力索坐教冰河发𦦨石笋抽条肰后一是一二是二三是三四是四五是五六是六七是七九九还他八十一若只依稀越国仿佛扬州莫道洞山掇退果桌慈明贴榜僧堂也大难消遣抂复举雪窦示众云三分光阴二早过灵台一点不揩磨贪生逐日区区去唤不回头争奈何雪窦老子可谓痛下瞑眩为人彻骨其余泛泛之徒不抂论量设若唤得回头底又且如何朝打三千暮打八百何故如此冬至寒食刚百五一重雪了一重霜。

　　上堂冬至月头卖被买牛冬至月尾卖牛买被惟我衲僧家贱亦不卖贵亦不求未有天地世界早有者头水牯牛身毛彼彼无杂角蹄对对完周只要诸人绳头紧捏善自调柔待等春归上苑绿暗芳洲那时放出耕翻大地坐享有秋又何必鲁云此日书瑞魏雀当年呈庥管取污邪满车瓯窭满篝啰啰哩哩家家唱升平之乐饱𪖙𪖙地个个免永劫饥虚之忧是则固是且道水牯牛鼻孔即今抂甚么处叱叱者畜主五岁来尚𠊳不得跳下一齐打𢿨。

　　祈嗣上堂举古德云接物利生绝妙外甥终是不肖他家自有儿孙将来应用恰好智海逸拈云诸禅德还会么菜园墙倒晴方筑房坫篱穿雨过修院宇漏时随分整儿孙大小尽风流师云疏也疏了钞也钞了祇是不知儿孙来处如今大众要会么乃举起拂子云一回举着一回新斧斫难开父子思感应道交豪不爽腾腾任运起家门擿拂子下座。

　　客乡张广文迁望江尹入山话别上堂经中道譬如暗中宝无灯不能见佛法无入说虽慧不能了既肰如是因甚维摩杜口毗耶尼父息言鲁国还荐么好事不须频话会留将和气暖圆田。

　　除夕小参三十六旬丐祠之会七十二候休沐之辰年穷月穷日穷时穷还有穷不尽者么自有一双穷相手倒用横拈不𠎥人复举赵州四佛话云久向赵州古佛得与么鼻孔即当若是天童金佛不度炉木佛不度火泥佛不度水真佛聻已如腊月扇子飏下屋壁角头了也且道天童用个甚么今宵残腊尽来日贺新年。

　　岁朝祝圣升座拈香皇图㪅运千祥集庆遇臣僧刚五十愿见黄河百度清赞扬圣寿何终极乃云一二三四五六七辰巳午未申酉戌从头直数到驴年究竟依前跳不出寄语东邨西舍南陇北郭赵大钱二孙三李四伯谩说岁朝把笔休云万事大吉须知今年年是去年年端的日日还他是好日。

　　普请栽松上堂若论此事如种𡬾相似拣择欲精下手须确根宜其条直坎贵其宽容肰后时之以雨旸资之以风露则自肰由拱把以至合抱由合抱以至荫覆人天虽肰者边底从你种祇如那边底又作么生栽蓦召大众众举首师云根生也复说偈曰怪来禅社日凋伤四望乔林卒就荒干折薪槱知法弱根摧匠石占魔强幽栖鸟出无高托天外鹤归失故翔欲起山门千载色请栽大𡬾作阴凉。

　　因雪上堂问大地浑肰玉琢成虬支尽是银华结正恁么时还有祖师西来意也无师云无僧云因甚却无师云无你出头处僧喝师𠊳打乃云彤云密布匝地普天六出纷飞填沟塞壑于斯时也寒山无计埽除拾得徒劳把帚见前诸人看即有分灼肰打并不去肰则天霁日出云物解驳岂复有哉所以道愚人除境不㤀心智者㤀心不除境除境故九乌䠶尽一翳犹存㤀心则大地平沉诸缘自寂祇如心境俱㤀底又作么生披蓑侧立千峰外引水浇蔬五老前。

　　上堂哀哀三叹蓼莪章罔极无能一报偿至竟吾门真孝大回光直荐本爷娘灼肰欲报至恩须是亲见本生爷娘则于一切时如龙得水无一念落虚于一切处似虎靠山无[糸*系]豪𧺆作纵横[(冰-水+〡)*ㄆ]放全彰本地风光出没卷舒独露金刚正体𠊳能不动尘际坐宝王刹不动舌头转大法轮俾人人达本生缘使各各知恩有地所以道轮转三界中恩爱不能舍弃恩入无为真是报恩者大众祇如山僧近日有人从岭南来报道生身慈母已于辛巳冬朔迁化了也且道即今作么生与本生爷娘相见山色翠秾春雨歇北堂萱草倚兰开复云良哉我母淑且贤夷考生平动可镌妇德固肰闲四教母仪端不愧三迁庵居室欲千朝掩耳顺心期一彻玄事佛精勤三十载莲胎不托定生天虽肰水涨船高泥多佛大下座同到大雄宝殿顶礼千佛洪名用助山僧少报劬劳之德。

　　晚参旋[(冰-水+〡)*ㄆ]黄叶烧青烟竹榻和衣半夜眠粥后放参三下鼓谁能㪅话祖师禅古人寻常略露些子风䂓直是七穿八穴肰有等依样画猫儿底往往堕抂无疑必𣦸之地今夜山僧不免教他移身换步别作生涯乃云参究如同钻𤎩烟昼宜㤀食夜㤀眠等闲钻发金刚焰烧尽人间药汞禅就中有个出来道天童恁么说话唤作𣦸马医即得山僧要问你实头处若不实头劈脊打折驴腰不放抂参归元禅人请上堂兼谢常熟众信斋归元无二路方𠊳有多谭三藏十二部千七百则葛藤悉是方𠊳之谭作么生是归元底路拈拄杖山僧为你当头点出击禅床云若能直下知归则一一壁立千仞处处常光见前身口意不可思议身口意业亦不可思议如是则一香一华如海一滴味摄百川不可思议乃至功不唐劳如尘才举大地全[(冰-水+〡)*ㄆ]亦不可思议况复割重捐私办所难办正当恁么时如何千祥如雾集万善若云臻。

　　天童弘觉忞禅师语录卷第二

　　音释

　　噎

　　(一结切音咽𩚿窒也)。

　　𧝹

　　(同裸露形体也)。

　　鑯

　　(将廉切音犬锐也)。

　　篝

　　(居候切音钩负物笼也)。

　　镌

　　(遵全切音鋑鐏也乂凿也)。

　　汞

　　(虎孔切音唝本作澒丹砂所化为水银也)。
乾隆藏第 155 册 No. 1643 弘觉忞禅师语录


　　天童弘觉忞禅师语录卷第三　　　中三

　　嗣法门人显权等编

　　住明州太白山天童禅寺语录

　　搴玉孙阳江诞日请上堂无相光中有相身缘会即彰金刚体报金刚寿筹思迷乱惟彼过量人灼有过量见所以尘劫来事了知只在如今故能以本大愿力庄严受生藏本非色心示见色心本非天人示见天人本无出离道示求出离法为含生恢寿域共佛祖[番*支]真风乃至一为无量无量为一大中见小小中见大改禾茎为粟柄易短寿作长年直如壮士展臂不借他力以拂子划一划正当今日双陆盘中如何喝采弹指顿空尘点劫普门炽见宰官身。

　　尼性恒送到嵌珠绣佛法衣上堂形山有宝谁能秘衣内明珠缝缝开肯向己躬亲荐取不烦千里远持来提起衣云正当恁么时诸人还荐也未若也荐得则华添锦上天童愈见光鲜设或未荐则逢场作戏却输山僧独弄去也遂作舞下座。

　　涅槃先期率财上堂云何得长寿金刚不坏身释迦老子于尘点劫前以无量神通大愿海无边方便智慧海难思难说出生功德诸波罗密海成就紫磨金色之身及至唱灭双林摩胸告众依旧今日则有明日则无且作么生定当总为战争[(冰-水+〡)*ㄆ]拾得却因歌舞破除休。

　　升座阳春布德泽万物生光辉桑冉冉以奋条麦旆旆而扬秀双窥帘幕怜旧燕之归巢百啭高支眷新莺之出谷可谓普天淑气匝地芳时无端释迦老子唱涅槃之音不意双𣗳一朝变云鹤之色直得波旬起舞庆喜惨颜痛人心脾搅人肠肚如今山僧不免藏冥运于即化回鹫峰于当年普令诸人亲见灵山一会俨然未散还信得及么卓拄杖一下云楖𣗖迸开天地眼一帘化日自迟迟。

　　大悲生辰匡唯化士归自西江更为檀越追严请上堂净法界身本无出没大悲愿力示见受生所以香至王宫才降迹鹰巢朱氏早梯来泗州大圣扬州见更有金沙妙丽才救苦示面然分身张蛤蜊千臂母陀错出青莲千眼洞明何止搅长河为酥酪变大地作黄金直得如日普照如月普临如太和之酿物如箫管之谐音有求必应无感不通犹是大悲示见底事作么生是净法界身一口西江通吸尽春风两岸绿莎齐。

　　祖师会上堂兼谢檀越七旬斋问世尊拈华迦叶微笑未审笑个甚么师云春至百华开烂熳进云既是菩提本无𣗳因甚一华开五叶师云家家门前火把子进云恁么则万古碧潭空界月再三捞捷始应知师云更须抖却眼中尘乃云万古碧潭空界月独耀无私家家火把拄门前流光靡间然则灵山未拈出谁办衣珠直得饮光亲破颜始彰髻宝由是真风遍布大用繁兴或针投钵内或砖作镜磨或拽脱鼻头或喝聋双耳或横挥白棒或邪亚青锋师师授手的的相承单凿顶门正眼不历掌上清机所以有时恁么有时不恁么有时不恁么中却恁么有时恁么中却不恁么不慕诸圣不重己灵假饶才生下地时便作师子㖃尚欲一棒打杀贵图天下太平更说甚么千岁支那夸胜游从心七十不逾矩大众祖师门下据个甚么道理便乃气宇如王良久云眼空四海浑无物大坐当轩孰敢窥。

　　晚参江月照松风吹永夜清宵何所为毕竟水须朝海去到头云定觅山归。

　　追严请上堂混去来绝对待神机剖出威音外牛头没马面回铁围山岳尽𧘂开所以道处生死流骊珠独耀于沧海踞涅槃岸桂轮孤朗于碧天如是则人人顶门上飞大宝光个个赤肉团壁立千仞况复眉间有剑肘后有符底正好把定封疆一切当头截断直得净嬴嬴尽大地是真实人体清寥寥总刹海为大解脱场动静一源往复无间任他长安甚闹须知我国晏然敢问大众只如监军桂中宪且道即今在甚么处下定神州三百寨倒骑铁马上须弥。

　　上堂维那白椎法筵龙象众当观第一义师云若是龙象决不错怪山僧便下座。

　　晚参举子胡云三十年余住子胡二时粥饭气力粗无事上山行一转借问时人会也无妙喜云不得作佛法商量不得作世法解会你诸人还会么师云既不得作世法解会又不得作佛法商量合作么生会但办肯心决不相赚。

　　上堂祖师道真性心地藏无头又无尾应缘而化物方便呼为智既方便呼为智且道毕竟唤作甚么良久云闻名不如见面卓拄杖下座。

　　高巡抚宅请上堂风前有句函盖乾坤拟议才生白云万里就中须是个同得同失同死同生底着著有出身之机头头有超情之见方可奉寰中之敕秉阃外之权斗柄自垂灵枢独运直得碧油风冷谁敢当锋犯令不见道举目顿令三界静振铃还使八荒归祇如转功就位共乐升平一句作么生道四海浪平龙睡稳九天云净鹤飞高。

　　一䘳容荐师妙明请上堂锁梦关空愚人知其失策吹光割水智者愍其劳辛然而多有划地为牢往往甘自囚执所以堕在区宇盖缘未达其源殊不知当人衣线下各有奇特事利似吹毛坚如铁壁非但六处绊惹不住魔外入作无门直饶百千临济驱万䨓为喝无量德山束虚空为棒也则动他豪芒不得卓拄杖一下云正当恁么时打破从上牢关放出无位真人一句作么生道一僧出众便喝师云恁么那僧罔措师云自投罗网乃云万象之中常独露妙莲华国见全身(明枉没囹圄)。

　　结夏小参琅邪点出五般病好肉剜成疮西院商量两个错倚势以欺人天童者里则不然也昏钟此夜参布袋来朝结不驱万象谭不走风䨓舌半千云水众高流普请归堂各安歇大众归堂安歇还当得也无𪂶𪂶徒自守空池瓮里何曾走却鳖。

　　上堂以大圆觉为我伽蓝上穷惢香幢下极平等住犹有余地在身心安居直得似秋潭月景静夜钟声随扣击以无亏触波澜而不散亦是生死岸头事平等性智三世诸佛及法界众生尽是摩诃般若光光未发时尚无佛无众生消息是你诸人作么生行履合他古辙去家家门前赫日月太平不用将军威请古南和尚引座上堂敲唱双行须资作者主宾互换要是当人将格外以提持举逸群之号令则何止全锋敌胜同死同生直得一言之下截断千江一句之中星驰佛祖一切法门无尽海同会一法道场中交光相罗如宝[糸*系]网所以道法王法力超群生常以法财施一切久积净业称无量导众以寂故稽首古南和尚盖其人也幸垂光贲一众同瞻愿震䨓音启兹蒙昧复有一偈诸方多是落前三古路凭谁共指南交撞石人相耳语千秋佳话振名蓝。

　　晚参有智若闻则能信解喝一喝云从门入者不是家珍无智疑悔则为永失顾视左右云鼻孔依前搭上唇释迦老子拗直作曲诳他闾阎被山僧靠倒了也是你诸人皮下还有血么复喝一喝下座。

　　晒藏经上堂有大经卷量等三千大千世界书写三千大千世界中事无不周备然而藏在一微尘中三千大千世界中人莫能获其利用此日人天雾集海众云臻山僧不免为诸人作大方便出此经看拈拄杖击香几一下云微尘破也众咸举首师云大经卷出也挥拄杖云各各下堂晒㫰去。

　　请雪窦和尚引座上堂我本无心有所希求今此法王大宝不期而至然则非常之遇岂不千载一时因甚又道从门入者不是家珍要会么打面还他州土麦唱歌须是帝乡人复云佛果老祖有言近来诸方尽成窠堀五祖下我与佛鉴佛眼三人结社参禅如今早见漏逗出来佛鉴下有一种作狗子叫鹁鸠鸣取笑人佛眼下有一种觑灯笼露柱指东画西如眼见鬼一般当时早有恁么说话在先师下同辈参禅底若论漏逗出来如今又岂少邪所以山僧寻常向兄弟道我者里不比诸方任你千般施设万般伎俩到天童门下一点也用不得只要你一言谛当如披云雾见青天出黯夜中坐白日里不被他谩始得虽然炉鞲之所钝铁犹多良医之门病夫更甚幸逢明眼真大导师更冀方便痛与发药。

　　上堂僧问芥子纳须弥为是须弥小为复芥子大师云满堂尽是十方僧僧罔措师便打乃云百丈得大机黄檗得大用更有一人且道得个甚么喝一喝云迥超今古格不共汝同盘卓拄杖下座。

　　晚参春游芳草地夏赏绿荷池桂菊香残后刚唫白雪诗诸仁者我观三千大千世界无有芥子许而非菩萨舍身命处过去诸佛子已学已解已行已成未来诸佛子当学当解当行当成见在诸佛子一僧出班立座前师拈拄杖云不得动着僧方拟开口师便打云动着三十棒复问僧云见在诸佛子因甚么不许动着僧无对师乃云猛虎不餐几上肉红炉岂铸囊中锥擿拄杖下座。

　　乙酉秋设华严无遮会为祈天下太平升座释迦已过去弥勒犹未来正当今日华藏界中甚么人为主还有知源达委者么正缘未达所以迷宗一迷其宗则情生智隔影认头迷执谬解而外道门开边邪网密役妄念而凡途业起生死波横由是十军扰扰六贼芒芒真空变为缘虑之场实际翻成名相之境然觉天绝点云中之皓月恒明尘内有经雨后之青山长在百草头上正堪荐取老僧闹市丛中何妨识取天子傥能直下知归亲证自家境界则念念而灵山出世步步而兜率下生坐法菩提场水鸟𡬾林溥见色身三昧升普光明殿山河大地同转根本法轮不见道华藏世界所有尘一一尘中见法界宝光化佛如云集此是如来刹自在大众刹既自在刹中人又作么生兵革化为农器用溥天齐唱万年欢。

　　秋日𣆶参上堂秋风起兮白云飞草木黄落兮雁南归兰有秀兮菊有芳怀佳人兮不能忘英雄世主为国思贤对境悲歌不忘欲见况我沙门释子为一大事因缘哉虽然才落思惟便成剩法若是天童无边刹境自他不隔于毫端十世古今始终不离于当念大众要识佳人面孔么拈拄杖起座云大抵还他肌骨好不搽红粉也风流大众下堂师归方丈。

　　祈嗣保安请上堂以拂子打○云造化之本复、云生育之源若识此本此源非但今辰斋主功不浪施便能统法海以为家总含灵而顾复栽培佛祖诞育圣贤等菩萨之身云难称难说同雪山之药𡬾无尽无穷如是则力士金刚常相侍卫谁得其便而乘非人其或未然家因积善生诸庆坐看熊罴叶梦来。

　　结夏小参僧问古镜未磨时如何师云也不较多磨后如何师云看你𧺆向甚处去此去汉阳不远聻师云知音须是地头人黄鹤楼前鹦鹉洲又作么生师云且过者边着乃举世尊因自恣日文殊三处度夏迦叶欲白椎𢷤出才拈椎乃见百千万亿文殊迦叶尽其神力椎不能举世尊遂问迦叶汝拟𢷤那个文殊迦叶无对师云迦叶白椎可谓一夜落华雨文殊散体不妨满城流水香若是释迦老子随邪逐恶正是只知锥头利不见凿头方也好一椎𢷤出何故从前汗马无人识只要重论盖代功更为诸人颂出种粟开畬一夏芒法身千百亿分张弯弓解䠶蓝田虎猿臂谁夸李广长。

　　自恣满散上堂护生须是杀杀尽始安居即今护生已竟敢问诸人还杀尽也未若也未尽天童更与锦囊一计只要诸人自勿躲跟不见道大丈夫秉慧剑般若锋兮金刚𦦨非但能摧外道心早曾落却天魔胆天魔胆既落外道心复摧则四海晏清十方宁谧在在国王水土头头本地风光法界全真是处是弥勒尘尘佛刹无门无善财故得福城未出参见文殊毛孔不离功齐遍吉八难顿超于十地一期克证乎多生正当恁么时因圆果满一句作么生道雕弓高挂狼烟息万姓讴歌乐太平。

　　请首座上堂举云门道平地上死人无数过得荆𣗥林是好手时有僧云恁么则堂中第一座有长处去也门云苏噜苏噜师云云门惯使艨艟者僧亦善观风色简点将来未免平地上自生荆𣗥若是天童堂中第一座有长处诸方久已知名今日推向人前不消念个苏噜娑诃已是普同供养其有欲过荆𣗥林者请各努力与他挨拶看。

　　晚参今夜总教诸人彻底悟去还肯与么承当么良久云且莫压良为贱。

　　陈道媪请上堂亭亭独出青芙蕖浊水还曾盖得无大抵玉容天赋者雕镌不费越常徒展袈裟云大众还见玉容天赋者么若见则瞎不见则当面错过毕竟如何不因柳毅传书信何缘得到洞庭湖。

　　晚参举殃崛产难因缘云者椿公案古今尊宿由之瞥地者甚多如大慧杲因阅华严经至菩萨登第八地时打失布袋明得湛堂说底方便者是也错会者亦不少如近代据曲录木床以铁炉步自冒底谓瞿昙一把烂茅柴触着妇人眼豁开者是也今夜山僧不惜眉毛更为批判一上贵图诸人眼正乃云世尊遗华兼蜨赠殃崛担泉带月归产妇云在岭头闲不彻长者水流涧底太芒生案内有犯四人一一为诸兄弟依律发放了也且道生下底孩儿作么生理论分付没眼村翁一任钻龟打瓦。

　　晚参浅闻深悟深闻不悟祇如观世音菩萨从闻思修入三摩地是深邪浅邪良久云三千剑客徒施勇独许庄周建太平。

　　因事拂衣至郡当道士绅攀追入山请升座郡将医来白云高举民衣帝褫三峡仍回良以物外行藏初无固必况复灵山佛法付属王臣既阖国以追攀理无坚而故拒白满重圆之月霜宇何高青还不翳之天丘陵自出正当恁么时宗乘一唱三藏绝诠即且置祇如克殄魔氛纪纲重整一句作么生道横按拄杖云且放过一着。

　　晚参举清平参翠微问如何是西来的的大意微曰待无人即向你道平良久曰无人也请师说微下禅床引平入竹园平又曰无人也请和尚说微指竹曰者竿得与么长那个得与么短平遂悟玄旨师云清平向翠微未屙已前荐得已是第二头若竹园里悟得底直是第八首毕竟作么生是玄旨顾视大众云咦洎合打破蔡州。

　　天宁寺万宗请上堂天得一以清地得一以宁山得一以高水得一以深日月得一以恒明侯王得一以为天下贞含灵抱识得一以各正性命衲僧得一而心心作佛念念证直山僧得一而穿过从上鼻孔劋绝诸人命根大众前是山后是海左是榑桑右是嵎谷一在甚么处要见么竖拂子万派皆归海千山必仰宗。

　　腊八上堂古者道腊八吃鸡羹才疑祸便生溪边杨柳影不碍钓舟行又有道腊八吃红𨣹丛林意气豪酣酣沉醉倒更不惹风骚自谓大悟不拘于小节是则固是争奈前来过梯与贼后者未免掩耳偷铃天童要且不然腊八吃香斋腹充自解怀天然成见事何用苦安排。

　　请座元维那上堂孤掌岂易于浪鸣妙舞恒夸乎遍拍所以阴凉大𡬾赖元座以培成法战奇勋因克宾而共竖故必劈岳巨灵之手方堪操纵钳锤苟非通权达变之夫何以甄陶佛祖不见赵州会下二僧相推不肯作第一座主事白州州云总教他作第二座主事云第一座教谁作州云装香着主事云装香了也州云戒香定香解脱香应庵老祖云赵州下者一椎不妨惊群动众仔细简点将来也是泥里洗土块荐福门下不用相推第一座也有人第二座也有人第三座也有人虽然不免从头注过第一座铁额铜头觑不破第二座阳春白雪无人和第三座真实身心同达磨且道天童门下又作么生十八滩高黄海阔搅将酥酪润焦枯。

　　开炉上堂九月上暖帘十月炉生火节腊载清规礼数从来个世乱逢百凶忠直恒受祸谁云林下士亦乃遭轗轲旋复整颓纲不觉三冬过灰冷炭墼无方来尽懡㦬因念雪庭人断臂求乃可屋角爱梅香子寒彻骨么暖室共商量没者闲功课一二佛达磨三则是元和余甚碗达邱归堂且打坐。

　　除夜小参腊月三十日到来了也临渴才方掘井知你作手脚不办定也甘赴死门有分何不打并在前做教冰枯雪老一朝腊尽蓦地春回便见日丽风和天高地迥活计头头见生涯色色齐从此立国兴家不守寒岩异草纵使梯山航海亦非途路波吒所以道穷则变变则通岂不庆快平生参学事毕虽然须知更有个汉耕人田不种禾熟不临场年不辞岁不受你道是谁生缘无甲子一钵贮春秋。

　　岁旦上堂完圞日月依旧乾坤呼昨日为今年不得唤今朝作去岁不成明明昔行履未改旧时人迷悟争何处宛如今古陈要会么蓦地省得大年朝便是正月初一日。

　　晚参人人自有光明在看时不见暗昏昏山僧为你诸人挑剔看击禅床一下云开眼也着合眼也着。

　　元宵上堂灯笼玲珑衲子露柱俏措禅和自古交肩从来合伴无端昨夜日月灯明佛降见阎浮愍世愚暗为转法轮名大明慧炬照广宣伽陀灵光独耀迥脱根尘灯笼歘然心华发明照十方刹日月灯明即与授记汝于来世当得作佛号曰千光焰眼多陀阿伽度阿罗诃三藐三佛陀灯笼稽首作礼露柱呵呵大笑咄哉懵袋非我同流大众灯笼受决露柱不甘为是一阐提人为复别有道理你若未会山僧有个古颂引来与你旁瞥金乌玉兔两相辉照破威音未兆时若谓青霄别有路木人依旧皱双眉。

　　上堂白椎竟一僧才出作礼师云记取适来维那者话头便下座。

　　祥符寺主请上堂供养百千诸佛不如供养一无心道人无心道人甚功百千诸佛何过若向者里识机宜明休咎方可权𢖍佛祖抑扬当时何故为伊尺中有准盘上有星建立一切诸法也得破除一切诸法也得然而虽则念念破除不妨心心建立虽则心心建立却即念念破除如是则趁他百千诸佛及无心道人入牛栏马厩中要且觅业性如芥子许不可得谁更拈斤[番*支]两较量功德于有无轻重之间其或未然太平谁道都无象和气兆祥定有符。

　　晚参一尘一佛国一叶一释迦山僧到此已是插足不入是你诸人心粗胆大全不照顾成何道理高声云看脚下。

　　中春上堂佛灭天人忧瘁日芳菲此际又重临黄金妙相春冰泮白玉明豪晓汉○岳色青澄正法眼溪华灿发涅槃心○○荐得东风里何用拘尸郭畔寻复画○云还荐么一片白云横谷口几多归鸟尽迷巢。

　　上堂众集蓦拈拄杖擿下云不得动着舌头向者里道一句看众默然师云死去十分便下座侍者向前拾起度师师接得便打。

　　镇𡰥伯王鸣谦请上堂妙智无方十虚由其融摄灵机有作法界资以化裁坚如持刹风烈似金刚焰千圣莫能比拟自余谁敢当锋只要个汉于中翼翼纂承心心奉重妙运天轮地轴密罗武纬文经则可谓得大总持具王三昧如是而苏途四海立见四海同春如是而把定封疆说甚波旬褫魄要且达磨西来也无插足分不见道拈起也干回坤转应须束手归降放下也草偃风行必合全身远害总之敕奉寰中威行阃外故得卷舒自在[(冰-水+〡)*ㄆ]放同时报君亲育𥠖元昌厥后福有求而必应灾无悔而不消正当恁么时原始要终一句作么生道拂牛剑竖兵威洗日月咸瞻耀圣明。

　　晚参举密师伯与洞山在饼铺密于地上画一圆相谓洞山云把将去山云拈将来后来保宁勇云非但二人提不起尽大地人亦提不起师召众云诸人还提得起么良久云也须是个踞地师子始得若是山僧待他道拈将来便与一掌者一掌有生复有死有利亦有害。

　　上堂古人道九旬禁足鱼游网三月安居鸟入笼生杀尽时蚕作茧如何透得者三重天童今夏因兵荒岁俭故不安居亦不禁足既不安居禁足则无生杀可商量既无生杀可商量则无三重可透脱既无三重可透脱则人人活卓卓赤体无依各各峭巍巍行往自在然有一事祗如圆觉伽蓝竖穷三际横遍十方敢问诸人作么生出得若出不得莫道布袋口山僧不曾结却好参。

　　祈雨上堂举刘禹端公上云居谢雨问弘觉云雨从何来弘觉云从端公问处来端公遂礼三拜欢喜而退行数步弘觉召云端公端公回首弘觉云问从何来端公无语归家三日而死师云云居问杀端公眉毛落却大半端公遭问脱去说话终不借人舌头即今有问天童但向道合取口然则作么生得他雨下但办肯心决不相赚。

　　檀越陷𥸨亡归请上堂问死中得活时如何师云今日天晴进云毛吞巨海芥纳须弥时如何师云顶门更着金刚眼进云踢倒珊瑚𡬾见出夜明珠师云退身三步看进云大众证明师云拄杖子未放你在便打乃云天上人间独步未是作家魔宫虎穴横身始称好手若是过量人提持过量事操纵过量机发挥过量用任是乾坤倒覆大海翻腾草木丛林悉化为刀枪剑盾也则动他一毫不得所以道我若向刀山刀山自崩裂我若向镬汤镬汤自枯竭履尊则荣处潜必谡无险不夷无往不覆可以灭诸殃可以集众福可以为人起死回生可以与他解黏去缚全因本地风光不假神通造作犹是此人麻滓麹末边事毕竟如何是他真实得力处待你死了活来向你道。

　　晚参千华竞发百鸟啼春是向上句诸佛出世知识垂慈是向下句作么生是二途不涉底句良久云金刚倒地一堆泥。

　　天童弘觉忞禅师语录卷第三

　　音释

　　蛤蜊

　　(上葛合切音鸽下良脂切音梨蛤蜊虫名海蚌也)。

　　晒㫰

　　(上所卖切音𨢦下朗宕切音浪晒㫰暴干物也)。

　　谡

　　(所六切音缩起也)。

　　滓

　　(壮士切音第淀也又汁滓也)。
乾隆藏第 155 册 No. 1643 弘觉忞禅师语录


　　天童弘觉忞禅师语录卷第四　　　中四

　　嗣法门人显权等编

　　住明州慈溪五磊山灵峰禅寺语录

　　五门楼阁门一指弹美宗庙富千官祇如大士弥勒因甚却从外至不因渔父引争得见波涛。

　　佛殿无人接得无人识得展坐具云因我得礼汝撞头磕额乾坤窄。

　　据室打断临济驴腰犹是寻常炉鞲拶折云门马脚未称本色钳锤新灵峰到此又且如何举令以手约云住住三个孩儿抱华鼓莫来拦我毬门路。

　　檀越疏词倾屈宋句压马班珠林杲杲玉𡬾珊珊勾引春风上画栏。

　　山门疏抂君曰制抂国曰令抂𠊳臣曰符信抂山僧曰甚么佛祖听权衡人天齐乞命。

　　法座身高一丈六尺以一丈六尺为宝座身高八万四千由旬以八万四千由旬为宝座身量如虚空以虚空为宝座乃至肘芥尘毛莫不其量正等见道新灵峰者里高多少超步毗卢头顶上十方世界见全身。

　　上堂上首白椎云法筵龙象众当观第一义师云当观第一义佛祖难回避莫有共相证明者出众相见僧问灵峰古寺今日重新临济家风两回露布过量人来未审如何相接师云脑门迸裂进云恁么则脚跟点地去也师云未必心头似口头进云龙生金凤子𧘂破碧琉璃师云且放过一着问身似菩提𡬾心如明镜台菩提即不问如何是镜子师云当阳无避处进云只如古镜未磨时如何师云大家抂者里进云磨后又如何师云看脚下进云恁么则头头上明物物上显去也师云分明觌面㪅无真争奈迷头还认影进云不可压良为贱师云礼拜了退僧归位师乃云三世同真际时不逾乎刹那一月印千江影讵偏于众水其奈通人正寡局士还多拖布袋者立老长街入西山者往而不返遂𠊳一真法界随器量以区分古帝山河恣英雄而割据人怀偏安之见俗鲜大同之风蓦拈拄杖云却是山僧拄杖子独能分身两处散体十方不破一斧而混一华戎不缺一斨而光宅四海穆穆焉皇皇焉闲携天童钵盂时过灵峰吃饭于中不作自见不作他见不作去想不作住想不作下山教化想不作目睹云霄想如空于境无所分别又于国土平等随入正当恁么时毕竟如何卓一下云解拈天下任横行高振风䂓有何极但某学疏才浅凉德菲躬三年承乏天童愧无寸补今之灵峰滥受得不回皇尚赖本邑众姓诸檀本山𦙌尝二士力为弘护许以退耕𦕼赴时节因缘讵云开堂为国所以中谢不敢再三伏愿人人宝所同归似童子登楼而不异宛尔灵山再见类仙人执手以无差国运偕法运齐昌慧天与尧天共耀复举僧问百丈如何是奇特事丈云独坐大雄峰天童净云大众不得动着且教坐杀者汉师云百丈解坐不解起天童解起不解坐何似山僧今日与见前一众同踞大雄峰顶行底坐底总不教你一任诸人自作活计设有问如何是奇特事但与劈脊𠊳棒何故𠊳八极顶目者不自争衡遇斯人兮驾御昂蘖复白椎云谛观法王法法王法如是师卓拄杖下座。

　　当晚小参山僧往日久矣知闻山海之交有一灵峰古刹岧峣天外顿落群冈肰欲于中分明晓了路之高低山之峻险峰峦回合竹𡬾参差则莫若今朝篮舆亲到一回也当知此事不在言说贵乎亲到亦复如是蓦忽有个汉冷笑一声抠衣出众扼腕立地道长老将谓你来自太白名山必开应庵甘露必新宏智条章元来得与么絮你宛不知此事直饶三世诸佛历代祖师天下老和尚也则跳他不出说甚到与不到邪山僧嘘嘘毕竟上座是说到底敢问作么生是亲到底归堂吃茶复举外道问佛不问有言不问无言世尊良久外道云世尊大慈大悲开我迷云令我得入雪窦显云迷云既开决定见佛还许他同参也无若其相委知则天下宗师并为外道伴侣如各非印证则东土衲僧不如西天外道师云山僧今夜不𢡽眉毛要断者椿公案拈拄杖云七十二棒翻成一百五十雪窦领取五十外道领取五十世尊领取五十自云新灵峰聻[(冰-水+〡)*ㄆ]拄杖蛮𡰥貊狄分诸国尽抂吾皇化育中。

　　𦙌普闻请上堂六门无钥昼夜常开一道神光贯通今古如是则非但鉴普见亦普非但见普闻亦普闻见既普则法尔恒肰法既恒肰则月渚烟林时吐广长之舌霞峰雾沚常谭少室之心不见道㴱山险岩人迹罕到处还有佛法也无石头大底大小底小以拂子画一画云正当今日又作么生昨夜清风生八极今朝流水涨前溪。

　　上堂山寺寒灯乞远邨几回刍狗吠黄昏法䨓今已腾龙象依旧南开古殿门是知风有鲁齐变之自我道无今古弘之抂人苟能即凡心而证圣心则我犹昔人非昔人矣觊共迈征无荒日月珍重。

　　请通玄奇禅师上堂别峰不意却亲遭力索无因见妙高岂是当头多隐讳从来正打贵旁敲不见昔日丹霞访忠国师问侍者国师抂否者曰抂即抂祇是不见客霞曰大㴱远生者曰非但上座佛眼亦觑不见霞曰龙生龙子凤生凤儿国师睡起侍者以告国师乃打侍者三十棒遣出院丹霞闻得叹曰不谬为南阳国师岂非丹霞旁敲故显国师正打因显国师正打始知豪无隐讳既知豪无隐讳自肰大用见前霜威凛凛肰后方可祖印高提吹毛横按劋绝今时露布发挥从上家风激扬敲唱双行蓦劄主宾互换主宾互换也云迷大野雾锁长空敲唱双行也韵出青霄风生满座直得山河大地尽作琴声草木丛林顺方[仁-二+氏]向正当恁么时作么生是豪无隐讳底事卓拄杖云要会么下座同申劝请通玄和尚普为诸仁分明指出。

　　示众举须菩提持钵维摩诘家满盛香饭云汝能谤于佛毁于法不入众数乃可取食须菩提不知是义置钵而去道场辩云当时若有个倒拈蝎尾逆捋虎须摆手出荆棘林才见他恁么道但云贤贤易色事父母能竭其力事君能致其身与朋友交言而有信直饶净名老人也须倒退三千里师云道场虽善就下平高裁长补短争奈出尔反尔一似巩县茶瓶不如当时轻轻向道将谓汝是个俗汉管取净名一坐不起香饭满钵持归诸人还见道场落处么㪅听山僧一颂鸿门会启燕豪英赤帝几遭亚父倾谁信子房阴有荣一亲项伯汉功成。

　　追严请上堂假𠎥四大以为身心本无生因境有大众心既无生身复假𠎥且道生𣦸从甚么处起为从天邪为从地邪为从父邪母邪五蕴六入十二处十八界二十五有邪如是反覆推穷忽肰如梦斯觉方知二十五有不可得十二处十八界不可得五蕴六入不可得天地父母不可得身不可得心不可得生亦不可得𣦸亦不可得正当恁么时如何风吹碧落浮云尽月上青山玉一团复有一颂本惺荐母超生𣦸我话𣦸生当自惺迷去本头成想象惺来法界露全形长空自古何亏复晓雾有时或散亭打破画屏归绣户慈闱端的未开扃。

　　授权怀二上座衣拂上堂法无可传非传曷定宗旨心无可印惟印斯拣正邪悟不由师道宁存已故论灵山家法父业恒子承爰溯鸡足真䂓兄芳亦弟袭所以三呈白纸象骨证其同风一点青睛川颜久以备彩况劻勷有素表里无瑕赠以兔角杖头贵凿人天顶眼授以龟毛拂子图忝佛祖冤仇遂拈杖举拂云大众正当恁么时广宣流布毋令断绝一句又作么生道潜行密用须珍护拨发灵芽遍界春。

　　示众赵州转藏有誵讹一匝行来功已多堪笑尤遭婆子摘问君全藏㪅如何莫是喝一喝么莫是拍一拍么莫是尽力挥案一下么莫是再起身行一匝么也只转得半藏若论全藏三世诸佛历代宗师固是目瞪口呿假令过未见抂十法界中若圣若凡若有情若无情皆悉示见成佛一一佛复见十法界微尘数身一一身复见十法界微尘数头一一头复见十法界微尘数口一一口复见十法界微尘数舌一一舌复出十法界微尘数音声一一音声复宣十法界微尘数妙义一一妙义复经十法界微尘数劫而为演说或正说或旁说或直说或曲说或赞说或毁说或譬喻说或妙伽陀说乃至十法界中所有微尘一一微尘复有十法界微尘数诸佛充满其中所见身头口舌音声妙义劫数言说亦复如是也只转得半藏毕竟作么生转得全藏去良久云请各各归堂吃茶。

　　辞灵峰赴云门广润上堂知雄守雌知白守黑智固囿乎情封达则兼善天下穷则独善其身慈亦隘乎弘被惟我衲僧家要且不肰未有长行而不住未有长住而不行欲益无所益欲为无所为宜作舟航况十方刹海目前观本无心于彼此大千同一真如性岂有象于去来但山僧利众乏珍匡徒寡德而台之广润越之云门三请益坚应难推托今则云帆将挂诚恐四众失依特命权公座元继席开法㐲望众慈劝请㪅烦道力劻勷要期慧日以常县庶几宗风而不替其有参随上士未免跋涉两途希念百城烟水之劳无㤀为法捐躯之志则抂此抂彼莫不咸宜若住若行均为道用正当临岐一句又且如何分付各趁风云势为霖遍九垓。

　　住越州云门寺语录

　　法座无上宝华王座人人寸步不离我且逢场而作戏何事毗邪之远移遂升云把竿直上任公台十辖丝纶次第开千尺金鳞谁负命扬鬐𠊳请鼓波来(是日无问答者)乃云言发非声色前不物贵当人之自会岂问答之能诠故会则事同一家于事同一家中𠊳尔着倒未免沈寒水卧荒陂不会则万别千差于万别千差处一咬咬断却能起风䨓为霖雨所以道平地上𣦸人无数过得荆棘林是好手若欲建立宗旨㪅须拨转天关临济喝德山棒拈放一边俱𦙆指雪峰毬抛向一处以至睦州担版赵州吃茶云门扇子𨁝跳风穴师子[髟/吒]髿束之高阁不攀旧日支条别行生机一路方可随处作主不妨遇缘即宗奋袖里金锤开胸中六合或时兔角横挑日月或时龟毛倒缚虚空事同一家却乃万别千差万别千差却乃事同一家戢玄机于未兆藏冥运于即化则且置正当令日万里垂钩罗龙打凤一句又作么生道生涯只抂丝纶上一钓须连十二鳌复举仰山问灵鹫闲寂寂无言时如何视听闲云无缝塔前多雨水师云仰山问既有宗灵鹫答亦攸同固肰箭锋相拄心眼无差祇如当山堂头和尚前月掩息方丈已寂寂以无言今朝山僧为勷后事缁白同请摄院将堵波而嵂崒设有问无缝塔前因甚却多雨水合答他甚么语即得卓拄杖云万派皆归海千山必仰宗下座。

　　惟善禅人荐师澄清庵请上堂佛性八处出见祇如包胎未具时合作么生般若五蕴皆空即今清音历耳者又是甚么所以真常流注亘今古而恒肰智鉴无依迥孤明以独运去来既尔绝迹𣦸生何处安排要之缘会即彰如天忽云缘尽则灭似沤还海况戒德朗其玉润心珠湛若渊澄者哉大众且道圆逝澄公二三年来又向甚么处去也𧘂霄鹤已出银笼万顷秋光连汉碧。

　　晚参搅酥酪醍醐为一味盖因杓柄灵通镕瓶盘钗钏为一金自是炉头神妙云门者里炉头固不扇杓柄亦不拈单单为诸人出只手蓦伸手云因甚唤作手众屏息无语师呵呵大笑起坐云不见道虽有一双穷相手未曾[仁-二+氏]揖等闲人卓拄杖归方丈。

　　开炉玄知浴请上堂兼为檀越追严三世诸佛向火焰上转大法轮镂冰无琢玉之谭火焰为三世诸佛说法三世诸佛立地听结草乖道人之意殊不知尽空法界往古来今都卢是个火焰于中觅甚么佛觅甚么法轮觅甚么说者听者况复圣凡迷悟生𣦸轮回不见道火炉阔一尺世界阔一尺火炉阔一丈世界阔一丈如是则头头显露非他露物物全彰无别彰日炙风吹无非当人出身之候𡬾凋叶落悉是归根得旨之时肰则云门寺里今朝结制开炉复为何事良久云若不入水争见长人。

　　到显圣众请上堂旃檀林内必长旃檀师子堀中应多师子况先湛和尚之丛席森森玉立之道场山僧到来瞻仰有分岂敢于此抑扬当时尝记德山一日谓岩头曰我者里有两僧入山多时你去看他怎生头遂将一斧去见两人抂庵内坐乃拈起斧曰道得也一下斧道不得也一下斧二人殊不顾头擿下斧曰作家作家遂喝一喝云当时若下得者一喝洞山门下愈见光辉头归似山山曰你道他如何头曰洞山门下不道全无德山门下未梦见抂又喝一喝云当时若下得者一喝德山门下不至寂寥大众者两喝中有一喝如金刚王宝剑有一喝如踞地师子若人缁素得出许伊直超曹山三种渗漏若缁素不出复喝一喝云蕅穿平地为荷叶笋过东家作竹林卓拄杖下座。

　　晚参山僧未出方丈以前拈拂子击香几云只者床子已为诸人㴱谭实相了也及乎法鼓三通山僧据坐此间未免话作两橛还有为山僧救义者么不妨出来通个消息良久起座云山僧今夜失利。

　　荆门法主请上堂亮座主㴱入西山知过必改周金刚㷊烧疏钞见义勇为所以道参禅人须猛烈点着心头时早瞥横按吹毛白似霜是佛是魔当头截苗稼无侵尚涉功眼中谁贵黄金屑从前宝𢡽尽掀翻万里冰崖寒教彻别别打刀须是邠州铁。

　　先大师禹侍者归自淮海礼龛请上堂举渐源兴侍道吾往檀越家吊慰师云白虎入星宫源抚棺曰生邪𣦸邪师云作么作么吾曰生也不道𣦸也不道师云突出难办源曰为甚么不道师云猿猴探水月吾曰不道不道师云心真语自直归自中路源曰和尚今日须为某甲道若不道打和尚去也师云苍天中㪅忝冤苦吾曰打即任打道即不道师云铁作面皮源𠊳打师云好心不得好报吾归院曰汝宜离此去恐知事得知不𠊳师云放教冷来看源乃礼辞隐于邨院经三年后师云路遥知马力忽闻童子念观音经师云时来风送滕王阁至应以比丘身得度者即见比丘身师云相随来也忽肰有省师云钝根阿师遂㷊香遥礼曰信知先师言不虚发自是我不会却怨先师师云今古由来悔恨多大众山僧与么评论座下高贤谅无不晓了者祇如应以比丘身得度者即见比丘身与他生也不道𣦸也不道有甚交涉兴侍者却乃悟去还会么常因送客处忆得别家时。

　　长至小参举僧问石门照一阳才启天地咸知依时及节事如何照云午夜灯光连夕照照后如何茶烟香篆一时清师云山僧即不肰有问一阳才启天地咸知依时及节事如何但向道长至来朝贺昏钟此夜参参后如何大众归单打坐两序寝堂茶汤。

　　晚参一句语须具三玄门一玄门须具三要有权有实有照有用即许你等诸人穿凿祇如大用见前不存轨则又作么生会他古人众竦立师打筋斗归方丈。

　　过六度庵僧道元请上堂开示兼荐二亲非法不说法法说无非法一法印森罗宁有法不法如是则南邻犬吠无非般若真宗北舍鸡鸣悉是西来祖意峰山叠叠昼夜宣扬镜水滔滔古今流衍𠊳恁领略得去犹是景响音闻况复山僧[番*支]两片皮掉三寸舌诸人言中取则句下承当是谓沃水增冰究竟于理何益大众若欲道妙㴱臻见元洞彻直须上无攀仰下绝己躬向包胎未具已前荐取一灵真性肰后天上人间不妨东涌西没生与一切人同生而生无生相𣦸与一切人同𣦸而𣦸绝𣦸缘津梁万有为架六度之桥提挈四生直抵无为之岸正当恁么时且道荐严一句又作么生道妙体金刚无变易秽邦乐土总堂皇。

　　檀越延生请上堂问一灵真性不假包胎生又生个甚么师云一轮红日到天心进云莫不是𠎥路经过么师云是阇𥠖见处进云未生时真性抂甚么处师云看脚下僧喝师𠊳打进云若非透过金刚眼空教垂发白如丝师又打问大彻底人本脱生𣦸因甚命根不断师云正要阇𥠖疑着大修行人当遵佛制因甚不守毗尼师云山僧得自由佛祖公案只是一个道理因甚有明与不明师云穿过鼻孔杲日当空因甚被片云遮却师击拂子云还见么人人有个景子寸步不离因甚蹋不着师云过者边立尽大地是个火坑得何三昧不被烧却师云照顾眉毛进云谢师答话师云识甚好恶问一气不言含有象万灵何处谢无私如何是无私一句师云天长地久进云未兆已蒙师指示觌面相逢事若何师云眼睛突出进云恁么则人人鼻孔辽天个个脚跟蹋地去也师云赚杀阇𥠖僧喝一喝归众师云野千倚势乃云身从无相中受生犹如幻出诸形象幻人心识本来无罪福皆空无所住毗婆尸佛恁么说话于唱教门中即得若是衲僧门下举必全真动无遗照一见一切见一闻一切闻一明一切明一用一切用诸知见尽身心性离直下惟有金刚正体巍巍堂堂全体与么来炜炜煌煌全体与么去妙圆超卓全体与么十二时中折旋頫仰所作所为胜因妙果如金搏金似水洗水皆悉不虚乃至改禾茎为粟柄易短寿作长年尚未动着衲僧向上一窍抂且道衲僧据甚么道理拈拄杖云且听山僧拄杖子㪅唱微妙伽陀无根灵木自条肰直透威音那畔前三际尚资分朕兆四时何法得推迁光吞万象头头见气绝诸尘法法圆旷大劫全[(冰-水+〡)*ㄆ]一念八千谁羡大椿年卓拄杖下座。

　　追严上堂问一雨普滋直令后化先亡个个脱皮换骨见前还有脱皮换骨者么师云只你担带得多进云金刚不坏之体作么生换师云也须斩作两段进云又脱个甚么师云看你抖擞不下进云去住不随风力转驴胎马腹自称尊师云非汝境界进云是甚么人境界师云高着眼乃云非心非佛绝智绝愚竖穷三际横遍十虚今朝腊尽来日春初本无间断宁有代除因甚如此金刚王体自如如㪅听一偈风吹不动天边月雪压难摧涧底松刹海三千沈后夜妙高山色自孤耸。

　　陈仕禄因妻产亡请上堂超荐大𣦸方才大活大活应须大𣦸既到大𣦸大活了𠊳恁么去自救即得若欲提杀人刀用活人剑㪅须将大𣦸大活底斩为三段直得净嬴嬴绝承当内不见有己灵赤洒洒没可把外不见有诸圣肰后倒握魔王印逆执六师幡呼烦恼作圆常叱涅槃为𦊰网天下𣦸不得底活人用活法而𣦸之天下活不得底𣦸汉用𣦸法而活之一一与他干回坤转海立山奔佛祖潜踪日月俱黑不见道子啐母啄子觉母㲉母子俱亡应缘不䥘同道唱和妙云独觉正当恁么时如何百草头边藏不得春风景里见全身。

　　荐亲请上堂无毛铁鹞过新罗十景神驹奈若何拈却髑髅前见底春风岁岁绿庭莎。

　　晚参举慈明示众云一切贤圣皆以无为法而有差别案山抂前主山抂后且道无为法抂甚么处良久云向下文长付抂来日应庵和尚云天童也着一只眼一切贤圣皆以无为法而有差别东胜神洲西牛贺洲南瞻部洲北郁单越到处去来不如抂此师云山僧也着一只眼一切贤圣皆以无为法而有差别翻身趯倒剑门关大地山河无寸土。

　　天童弘觉忞禅师语录卷第四

　　音释

　　蘖

　　(同檗余也斩而复生曰蘖)。

　　呿

　　(去伽切音佉张口貌)。

　　鬐

　　(渠伊切音耆鱼脊也)。

　　勷

　　(如羊切音禳劻勷)。

　　罥

　　([戶@冏]县切音睊绾也)。

　　啐啄

　　(上仓夬切音嘬啖也下竹角切音𣵠鸟啄也通作噣)。
乾隆藏第 155 册 No. 1643 弘觉忞禅师语录


　　天童弘觉忞禅师语录卷第五　　　中五

　　嗣法门人显权等编

　　住台州府宁海县广润禅寺语录

　　山门五九四十五太阳来入户风云从万物睹烈焰炉中彩凤飞华针眼里金鹏度。

　　佛殿不着佛求不着法求不着僧求用礼作么木人夜织石女抛梭。

　　伽蓝我提纲君挈目帝座当年尚感通护持何用山僧属。

　　祖堂八万四千非凤毛三十三人入虎穴霟到山僧复何为㨿虎头收虎尾。

　　据室开泼天门户接四海玄徒未论骑虎丰干便是寒山拾得烧火底与他烧火埽地底与他埽地必若㨿令而行银地菩萨金地佛方广五百应真大士总是门外汉拶折脚胫有分在何故金乌吸尽天边露玉兔敲残海上霜。

　　小参僧问五磊峰头独观霄汉双梅溪上重整家风正当龙象交参扶竖纲宗一句请师垂示师云黄河清出圣人进云三顿乌藤黄檗要旨因甚临济入门用喝师云倒接无根树进云一条纸烛信老真机因甚德山入门用棒师云横挑海底灯进云祇如千棒打不着万喝施不到底又如何分付师云砧基道者田厍奴儿进云不因今日问错过目前机师云只今也不少僧喝师便打进云碧海涛声千古振瑞云山色万年青师云闲言语乃云去年始脱天童耙今日重牵广润犁分应业缘须报偿敢辞带水又拖泥大众衲僧家罗笼不肯住呼唤不回头孤迥迥寻常气宇如王峭巍巍一等面皮似铁因甚到此被人牵抴得上高落低不见道顺是菩提复举大慧杲初住径山开堂于明庆寺下座次少卿冯公楫问曰和尚常言不作者虫豸因甚今日败阙慧曰尽大地是个杲上座你作么生见冯拟议慧便掌师云冯济川可谓运斤有法其奈斫垩无功若是山僧尽大地是个杲上座你作么生见但云恁么则世界总被和尚占却待他动静随后便喝岂不增色采僚正当今日有问山僧又对他甚么即得云绽家家月春来𣗳𣗳华。

　　施主请上堂举龙牙云天下名山到因脚辛苦年深与袜着而今老大不能行手里把柄破木杓东山演祖云白云即不然脚也不能着草鞋手也不能把木杓端坐受供养施主常安乐师云惭愧山僧又复不然到遍名山天尽角无端老被住持缚院门倒塌应重修着却草鞋仍把杓且道与么时还有报答施主底道理也无沧海耕翻定有秋铁馂馅煮黄金镬。

　　皆然化士请上堂兼为檀越荐室道本无横径入者必从缘尘尘尽三昧法法总皆然普化常时摇铎盘山一向行廛不离猪肉案头能使泥牛通身换骨只在器车幕下顿令石女平地登仙推倒嘉州大象放出文殊普贤一亘晴空万古千波兢涌岩前落华莫谓难重上破镜休惊不再圆猎猎风蒲朱夏节鸳鸯还睡绿池莲。

　　宗僧统率诸山请上堂七金五岳仰须弥以为宗万𣲖千流趋溟渤而至止释梵为诸天之所敬金轮尊八极以无倾祇如山河大地日月星辰四圣六凡三宗百氏之学又统承个甚么竖拂子云于此明得则机机顿赴何难捏聚浮幢轻擿大千于方外法法圆融不徒放开芥子闲纳华藏于孔中要且三世诸佛历代祖师天下老和尚喝一喝云不消一喝瓦解冰消于此不明擿下云真人十八界元空三十一人同姓吕分散游山各占山三十一人又同处。

　　城东法安灵峰诸山请上堂常啼贱卖心肝因般若以东请善财劬劳烟水为知识而南询虽皆重法轻生其奈忘家失业殊不知光吞万象人人有衣里明珠贵逾娑婆各各韫怀中至宝千灵一致何用穿通万古常如非从人得所以达磨不来东土曹溪白浪滔天二祖不往流沙少室清风匝地大众祇如恁么会即从毕竟列叶分灯是谁联芳续𦦨良久云假饶千载闻名不如一回见面卓拄杖下座。

　　念孩曹居士请上堂问古寺建三门千载一人成事业敢问事业如何成师云天无私覆进云灵峰环胜地先朝后代济苍生毕竟苍生如何济师云地无私载进云拈却成除却济还许学人直入也无师云你须知恩始得进云不登绝顶争见天空师云可惜许进云过在甚么处师云未知恩在进云作家宗师天然犹在师云莫乱搽糊乃云止止不须说我法妙难思释迦老子太杀抑人扬己无以秽食置于宝器维摩大士未免屈己扶人简点将来二俱不了何故不见道夫说法者当如法说法无有我离我垢故法无众生离众生垢故离众生垢故故目前无阇𥠖离我垢故故座上无山僧座上无山僧故心行处灭目前无阇𥠖故言语道断言语道断故咳唾掉臂无非祖意西来心行处灭故治世语言资生业等皆与实相不相违背如是则搅长河为酥酪不动腕头变大地作黄金岂劳施设一一胸䘳流出与我盖天盖地尘尘普见色身物物全彰大用正恁么时如何空生无意岩中坐不禁天华动地来。

　　晚参拟心时被拟心魔缚非拟心时被非拟心魔缚非非拟心时被非非拟心魔缚敢问大众作么生得不缚去莫是极妙穷玄置心一处得么莫是一回入草去蓦鼻抴将回得么莫是家亲作祟识得不为冤得么莫是析旃檀片片皆香全身坐断佛魔头得么莫是休去歇去冷啾啾地去古庙香炉去一条白练去得么莫是是句亦刬非句亦刬譬如擿剑挥空莫论及之与不及得么莫是饥来吃饭困来打眠随缘消旧业且莫造新殃得么莫是衲被蒙头万事休此时山僧都不会得么莫是转辘辘地才恁么便不恁么得么上来做处不出作止任灭四病全在三缚之中除此别有便请道看若道得始有语话分若道不得大事为你不得小事各自支当珍重。

　　晚参举七祖南岳让入室弟子六人各印可曰汝等六人同证吾身各契其一一人得吾眉善威仪一人得吾眼善顾盻一人得吾耳善听理一人得吾鼻善知气一人得吾舌善谭说一人得吾心善古今师云者老和尚䆿语不少当时山僧若在便与他掀倒禅床抴下脚来烂捶一顿了然后问他六人你者一队汉皮下还有血也无是你以前还曾欠少眼眉耳鼻舌心也无因甚却从人得今既得了他人底自己底又安向甚处亦与他烂捶一顿岂不风清一世免得递代相沿将个东𤓰印子印破他人面门大众前来老汉总不唧𠺕你等合知向皆却来者里觅个甚么山僧今夜若不据令而行亦未免遭人贬剥拈拄杖下座一时打散。

　　晚参由根有利钝故证有疾徐从上根器总作四种断一顿中顿如灵山会上广额屠儿放下屠刀云我是千佛一数又黄檗和尚因百丈举再参因缘便明得马祖大机之用者是也临济云山僧往日曾向毗尼中留心亦曾于教乘中寻讨后来知是救世药方表显之说遂乃一时抛却即访道参禅后遇大善知识方乃道眼分明始识得天下老和尚办其邪正非是娘生下便会还是体究磨炼一朝自省则渐中顿也沩山云如今初心虽从缘得一念顿悟自理犹有无始旷劫习气未能顿净须教渠净除见业流识即是修也不可别有法教渠修行趣向则顿中渐也所谓渐中渐者即缘觉声闻及权乘菩萨皆从三无数劫修六度万行方得成佛者是也更有一人不涉顿不涉渐你道作何面目良久云归堂吃茶。

　　晚参真如凡圣皆是梦言佛及众生并为增语或有人出来问盘山老聻但向伊道不因紫陌华开早争得黄莺下柳条五祖云更有问四面老聻自云诺惺惺着师云更有问广润老聻劈脊与他便棒又云少神作么。

　　入新僧堂上堂问广润寺里新建禅堂入之者个个眉毛厮结出之者人人鼻孔辽天更有一人也不出也不入劳烦和尚重拈出师云淮南道士着真红进云千江有水千江月万里无云万里天师云塞北佳人巧画眉进云人平不语水平不流师云咭嘹舌头三千里进云恁么则摆手出长安去也师云不出不入话作么生进云也知和尚师云你知个甚么僧归众师云脚跟下犹少一顿问望州乌石与僧堂未到相逢已举扬广润僧堂今日就堂中个事可商量如何是堂中事师云独掌不浪鸣两掌鸣掴掴进云如是则人人头上放光个个脚跟露彩师云青萝缘岳顶不与白云齐进云头头垂示处仔细好生观师云高着眼僧喝师云好一喝僧拟议师便喝僧连喝两喝师复喝云再聻僧掩耳师云了乃云浪鸣非孤掌两掌鸣有之青萝缘岳顶终逊白云齐一斧斫成象骨槽三文娶得奯公妻啰啰哩哩啰哩新神更着师婆赛古庙重遭措大题且恁朝弋清风莫钓云霓嬴得华溪松径上扶筇闲听野猿啼争奈山门头两个大汉努目牚眉却道百丈大智以前岩居穴处人人自律百丈大智以后高堂广厦人人自废东厢下白鹤大帝与元弼真君默默地商量诸方善知识解垂万里钩善布缦天网安似我者里堂头一似[番*支]米扬糠底簸箕三[番*支]四[番*支]瑞云路相次绝也说甚么麟凤谐谐鱼龙缉缉山僧被他搔着痒处不觉手之舞之足之蹈之呵呵大笑笑到明朝后日又后日乃左右顾视云此众无支叶唯有诸贞实。

　　密老和尚讳日上堂问长庚晓景绝跻攀出死入生了不干展布家风师再矣为谁举桌别波澜师云金鸡解衔一粒粟供养十方罗汉僧进云恁么则可谓云从龙风从虎师云你还知南岳让和尚降诞白气应于玄象在安康之野么进云真风直得来无已千古传持信有由师云杓卜听虚声进云亲见和尚去也师云见即瞎僧便喝师云驴鸣头伏地马叫口朝天僧以手点胸云者聻师云情知你乱做进云不得压良为贱师云轻饶送出三门外乃云太白灵峰兼广润三方六度为烧香不因澹嚼家风久谁信菜根滋味长虽然也是山东人吃枣子福州人嗜荔枝各自说好处若论者老子道充寰宇德被天人几微而振达磨直指之宗自隐而章临济欲湮之旨起关岭垂秋之门祚譬如大龙宫殿水出倍前而潮汐为之不失其候发同学未耀之光华尤彼日天子照明世间而七金五岳因之高显而殊出然则此日今时烧枫香饼香黄熟香兜楼婆毕力迦旃檀沉水之香而修设伊蒲塞供者殆将极江南穷塞北则又何止尝千尝万而与之较丰论啬邪然而却有并渠列下自谓不如我道真者岂寸有所长尺有所短乎抑智有所不知识有所未逮乎慢山峻乎见刺深乎殊不知者老子顽如陕府铁牛嚚似嘉州大象赞固不动毁又何伤所可恨者不审铜棺着跌是甚魔境见前却哀赤肉团上人人壁立千仞乃隐于阴入之坑覆自蔀葑之下由是心愤愤口悱悱直欲拳倒涅槃城趯翻三眼国上与佛祖结生冤家下共波旬作死头对那在泰山使者马面牛头就是阎罗王闻之害怕鬼子母见说攒眉帝释摇头修罗胆战大众是渠恁么召灾惹祸所获罪愆还有赦放时日也无不到虚空扑落地也须沧海化为尘。

　　晚参举云门到灌溪有僧举灌溪语云十方无壁落四面亦无门净嬴嬴赤洒洒没可把问云门作么生门云与么道即易也大难出僧云上座不肯和尚与么道那门云你适来恁么举那僧云是门云你驴年梦见灌溪僧云某甲话在门云十方无壁落四面亦无门你道大梵天王与帝释商量个甚么事僧云岂干他事门喝云逐队吃饭汉师云大凡举话须知话之起倒者僧既不是弄潮手空将鼻孔与人扭捏作么广润见处也要与诸人共知拈拄杖云看看望海鑯动也𨁝跳上瑞云峰顶压着诸人顶门是你还解回避也无良久云十方无壁落四面亦无门净嬴嬴赤洒洒没可把甚处去也抴拄杖一时打散。

　　晚参举云盖智禅师云大众昨日登山看钓鱼步行骑马失却驴有人拾得骆驼去重赏千金一也无若向者里荐得不着还草鞋钱师云据山僧看来草鞋钱即不着还尚有寒暑迁流在欲得不为寒暑之所迁流更听山僧一偈少年上𣗳日几回老大伤嗟气力颓乌臼采经三五日腿酸不觉步难抬。

　　上堂涉水登山造瑞云孜孜为法意何勤谁知广润元无法只么朝曦又夕曛有个多知汉从旁不甘抗声出来道然则昼但昼夜但夜僧但僧俗但俗香台但香台拂子但拂子玄关既尔罔辟迷子何以知归岂不孤他诸上善人来意山僧却有个推托处乃往古过极无央世有佛出见号释迦牟尼时今释迦老子为广炽陶师于其法中始发无上道心从此以后得值七万五千诸佛承事供养乃至经历二大阿僧祇劫所供养承事诸佛无有量已过量皆不与授阿耨多罗三𧂀三菩提记至最后然灯如来始与授记尔于来世当得作佛号释迦牟尼何故以悟无所有法故大众既无有法且道释迦老子据个甚么道理便道天上天下唯我独尊蓦拈拄杖云孤根自有擎天势不比寻常曲录支卓一卓下座。

　　开炉上堂地炉无火客囊空雪似杨华落岁穷拾得断麻穿坏衲不知身在寂寥中古人虽则与么滴水滴冻简点将来犹落今时争似广润者里黑漆炉开正法眼真灯般若火相须灵薪不断从来𦦨无位真人乐有余是则固是祇如初三十一中九下七七九六十三九九八十一朝往西天暮归唐土一马生三寅石牛拦古路又作么生商量若商量不下更须冷灰里与我爆出黄金豆来始得。

　　上堂举梁山道南来者与你三十棒北来者与你三十棒然虽与么未当宗乘后来琅玡和尚道梁山好一片真金将作顽铁卖却琅玡即不然南来者与你三十棒北来者与你三十棒从教天下贬剥师云琅玡虽不将金作铁卖其奈自不说价要人还钱广润又则不然南来者与你三十棒北来者与你三十棒棒头有眼明如日要识真金火里看。

　　晚参举汾阳拈拄杖示众曰三世诸佛在者里为汝诸人无孔窍遂走向山僧拄杖里去强生节目净因成曰汾阳与么示徒大似担雪填井旁若无人山僧今日为汝诸人出气拈起拄杖曰三世诸佛不敢强生节目却向山僧拄杖里走出向诸人道我不敢轻于汝等汝等皆当作佛师云呼来遣去许他二老死蛇活弄然虽如是向上一窍未曾动着山僧今日为诸人提掇去也拈起拄杖曰若识得者个三世诸佛被诸人穿却鼻孔若也未识诸人鼻孔被三世诸佛穿却擿下拄杖云是个甚么。

　　晚参举无用全拈长沙示众云百尺竿头坐底人虽然得入未为真百尺竿头须进步十方世界见全身大慧先师道要见长沙么更进一步保宁则不然要识长沙么更退一步毕竟如何换骨洗肠重整顿通身是眼更须参师云二大老一脚前一脚后简点将来未得歇在大众要识长沙么直须倒却竿子始得为甚如此打破净瓶无一事杜鹃啼在落华支。

　　晚参此事不可有心求铜砂锣里满盛油不可无心得波斯弯弓面转黑不可语言造流苏帐晓春鸡报不可寂默通石人打鼓韵冬冬然则毕竟作么生得与此事相应去免得胡猜乱猜乃云庭前露柱久怀胎生下孩儿颇俊哉未解语言先作赋一操直取状元来祈嗣请上堂问闻风自远特趋来兆叶熊罴法尔开一句了然超百亿瓜绵何用弗高禖龙唫雾起天垂盖虎啸风生瑞应槐父子不传真妙诀请师点出畼人怀师云但愿阇黎行好事自有天公降吉祥进云恁么则人人沾恩去也师云他后不得孤负山僧僧一喝师云稚子敲针作钓钩僧拟进语师便喝乃云嘉州大象惯放痴憨陕府铁牛长眠霜月日面佛月面佛徒看王䫉如华曹家女岩头妻不解生男育女拈拄杖云惟有者条拄杖子先天为心祖见在作津梁临济蒿支点着荫森大地嵩山业灶敲来佩响天人长育尽群萌诞生皆贵𦙌其奈年代深远拄杖子偶然失照被般杜撰巡官将去江外打野榸便见兔纵狐横凤衰麟远如今要得鸡足兰孙再茂少林桂子重芳震威一喝云七星邪映风生处四海还归旧主人复高声唤云主人公惺惺着卓拄杖下座。

　　天童弘觉忞禅师语录卷第五

　　音释

　　垩

　　(遏各切音恶色土也)。

　　采

　　(此宰切音采采寮官也)。

　　颓

　　(徒回切音魋通作颓又与隤同病也)。

　　曦

　　(虚宜切音曦日色也)。

　　冬

　　(徒冬切音彤冬冬鼓声也)。

　　榸

　　(桩皆切音𪘨枯木根出)。
乾隆藏第 155 册 No. 1643 弘觉忞禅师语录


　　天童弘觉忞禅师语录卷第六　　　中六

　　嗣法门人显权等编

　　住台州府宁海县广润禅寺语录

　　长至小参举慈明冬日榜僧堂作此字<PIC>L155p0156_01.gif</PIC><PIC>L155p0156_02.gif</PIC>其下注曰若人识得不离四威。

　　仪中首座见曰和尚今日放参明闻而笑师曰首座胸中藏日月慈明掌上握乾坤则置祇如拈却下头注脚作么生知他字义分明听取山僧一颂灵符一道赛书云瑞应堂前已绝氛四海文明风不动醉眠赢得日邪曛吴江沈君谟荐母请上堂莱衣舞罢锦堂空三载形仪想象中叶落风冷山骨露几人于此见秋容盖为心尘固壅智日难开云去云来谁识长空之自在沤生沤灭那知湿性之恒如况乎之𣦸誓靡他清霜严峻节口碑深镌道路之石何须宝焕天章莲蒂早结上生之缘岂虑云薶玉𡬾大众与么话会唤作看楼打楼莫望衲僧门下过打折脚有分在且道衲僧门下又作么生佛祖位中留不住夜深吹笛过芦弯。

　　晚参有佛处不得住无佛处急走过赵州老子非但八十犹行脚㪅饶走到百二十岁也未得歇脚在大众还有为渠作主者么出来解嘲看良久云恁么则山僧𠎥手行拳去也自幼持斋身已老见人无力下禅床。

　　晚参举钦山因僧问如何是和尚家风山云锦绣银香囊风吹满路香岩头闻得令僧去云传语十八子好好事潘郎师云邃老不昧洞上之宗奯公无违德山之子简点将来一人尤挂本来衣一人尚行心处路未出𣍘山四禁在若是山僧如何是和尚家风似玉珍不御如簧语带悲遂顾视左右云即今莫有传语底么众默肰乃云血染杜鹃春又过为君那𢡽损娥眉。

　　诣南禅人请上堂一则三三则七生儿石女老黄梅无角铁牛眠少室信不及切须疑照胆蟾光沉碧汉拍天沧海浸须弥疑得大悟方㴱袢夏云欺千嶂碧零秋风动万家砧超疑悟越玄关善财去后无消息楼阁门开竟日闲以拂子画一画云正当诣南参请时又作么生但办肯心决不相赚。

　　晚参星辉午夜髑髅穿透灵山烛灭昏宵智眼宏开德峤肰则风雨晦冥之夕不少而证道为谁明星有烂之辰何多而𢍆真无一故知因明启悟而悟者非本诸明即暗开通而通者讵关乎暗大众祇如去却明除却暗又作么生是诸人开通的眼良久云归堂吃茶去。

　　除夜小参诸仁者腊月三十日到来也广润寺里且恁市果山蔬炉熏茗碗师友道𢍆话故谭新若论闾阎编户大有公赋勾追私租敦逼命寄枯鱼之肆身县贷子之家天涯流落而竛竮则父母望穿老眼狱户长沦而淹抑则妻孥痛断柔肠盖一年之内悲情苦况毕辏今霄故也所以古人喻尔我眼光落地时谓之腊月三十日到来者正以此阴未谢彼阴方生从前所作业缘苦境一时俱见则其慞惶怕怖较之人间腊月三十日又何啻或相十百或相千万或相倍屣而无算哉呵呵大笑云肰则岂无高门巨室卿宰侯王之家仰事无所亏俯蓄无所憾绮罗筵上锦绣闱中鹤焰高烧龙膏漫剔金缕烟袅袅玉漏度迟迟促管繁弦[仁-二+氏]歌缓版雕觞霞泛醉袂云飞者邪复呵呵大笑云好大哥何不与我了办在前也得恁么一回快乐去不见古有老宿上堂众集定乃起身作舞曰诸人会我意不众曰不会宿曰山僧不舍道法而见凡夫事后来复有老宿亦上堂作舞顾众曰诸人会我意不诸人无对宿曰清贫常乐奇怪诸禅德古人逴得些子𠊳尔神珠玩弄旁若无人受用则是受用争奈落在世谛中若是山僧遂起身作舞曰诸人还会我意不良久云龙袖拂开全体见象王行处绝狐踪行者出众白云奉堂头和尚命两班勤旧即就𥨊堂献汤师卓拄杖归方丈。

　　上堂昼金夜玉秋潦冬涸冻彻冰崖芳生杜若风澹澹杨柳池塘雨轻轻梨华院落正紫烟南陌丽日千门许你诸人七穿八穴筑着磕着又作么生得一句截流万机𥨊削琼支璧月尝如昨免见杏靥夭邪榆钱轻薄飞絮乱投帘幙喝一喝云推倒佉卢虱吒阴阳何处拘约。

　　晚参红满支绿满支宿雨恹恹睡起迟闲庭华景移左右顾视云洎被打破蔡州数归期忆归期梦见虽多相见稀相逢知几时蓦下座擒住一僧云你一向甚处去来僧拟议师拓开归方丈。

　　大悲生日印宗化士从灵峰过广润纳疏小参化门舒卷邈难同得妙须凭识自宗一印千差无别共大悲月见碧潭中所以心有心宗法有法印挈其印则宝镜当轩达其宗则化母在握化母在握则应不因心而应同八万四千母陀罗臂宝镜当轩则明不待照而明同八万四千清净宝目明同八万四千清净宝目则办魔直办佛界之魔拣异直拣同中之异应同八万四千母陀罗臂则驱耕夫之牛端令苗稼滋盛夺饥人之食必使永绝饥虚驱耕夺食而苗稼滋盛永绝饥虚则何难将山河大地堆作黄金该有情无情俾成正觉办魔拣异直办佛界之魔拣同中之异则岂如黄罗子经玄中记说夫自称天地父母神者必是猫狸野兽自称将军神者必是熊熊虎豹而已哉海印彰时森罗毕印则置且道即今印文落抂甚么处举拂子云好大众燕子呢喃景色乍长春昼睹园林万华如绣海棠经雨胭脂透柳展宫眉翠拂行人首喝一喝复举药山令供养主抄化甘行者问甚处来曰药山来来作么曰教化还将得药来么曰行者有甚么病甘遂舍银两铤意山中有人此物却还无人即休主𠊳归纳疏山问子归何速曰问佛法相当得银两铤山令举其语主举已山曰速送还他子着贼了也主𠊳送还甘曰原来有人遂忝银施之师曰甘贽将鰕钓鳖化主贪饵㤀钩药山亡羊而后补牢得失未免相半同安显云早知行者恁么问终不道药山来虽有入地之谋且无𧘂天之计广润若作供养主当时与他一喝𠊳行管取大小行者疑着半生去大众广润者一喝为是答他语邪夺他机邪与他相见邪为复别有道理邪请简点看若简点不出向道莫行山下路果闻猿叫断肠声下座。

　　晚参举石室善道禅师一夕同仰山玩月山指月问者个月尖时圆相向甚么处去圆时尖相又向甚么处去石室云尖时圆相隐圆时尖相抂云门别云尖时圆相抂圆时无尖相道吾云尖时亦不尖圆时亦不圆师云据三尊宿语惬仰山即得惬山僧意未抂请诸人别下一语看一僧云逢尖即尖遇圆即圆师不肯又一僧出以袖转身作圆相师直打出法堂乃自别云尖时圆相尖圆时尖相圆。

　　晚参胜思惟梵天问不退转天子云天子我常于此佛国土不曾见汝天子云梵天我亦不曾于此国土不曾见我有汝有我展转难见毕竟如何见得分明去新笋看成堂下竹落华都上燕巢泥。

　　虞山梅里王绍林六十请上堂大尽三十日小尽二十九月镜通书四月是小万吉通书四月又大尽讶清历无准殊不知月之大小岁之余闰悉是名言𡚶想若约当人各各历历孤明者着子何止包天括地笼古络今正𠊳不可言说诸佛刹皆悉碎末为微尘一尘中刹不可说如一一切皆如是此不可说诸佛刹一念碎尘不可说念念所碎悉皆肰尽不可说劫恒尔此尘为刹不可说此刹为尘说㪅难以不可说算数法算诸刹尘数可知以此诸尘数诸劫说彼寿命倍难穷何况此方一二三四五六七八九十百千万亿兆京秭垓壤沟涧正载之法所能会稽者邪以无性故得性自抂以无命故得命自抂以命自抂故修短任物以性自抂故真俗随缘且置正当自艾而蓍自蓍而𦹾作么生荐得者着子亲切免为大尽小尽之所推迁举拂子云还见么去年梅今岁柳颜色馨香仍旧擿拂子下座。

　　晚参大通智胜佛十劫坐道场佛法不见前不能成佛道瓮里何曾𧺆却鳖广额屠儿放下屠刀云我是千佛一数不是性燥汉大集会上有魔王语佛云瞿昙我待一切众生成佛尽众生界空无有众生名字我乃发菩提心捏目生华作么三个汉既未足观光诸人莫有过渠一头地者么出来试说行履看众默肰乃云恁么则山僧不免放行洞山麻三斤去也七宝画牛头黄金为点额春晴二三月农人皆取则寒食好新正铁钱三四百何故不见道鸿鹄一举千里飞钻云鹞子与天齐凤凰不是凡间鸟为瑞为祥自有时珍重耿兵宪请上堂分巡宁绍台兵备副𠊳耿公应𢖍以今朝六月六日乃其父九一征君忌辰特赍赀入寺修供仍命山僧升于此座举扬般若用资先考觉灵山僧即也不[((雪-雨)/月)*支]土上加泥若夫生当圣作物睹之朝亲际风虎云龙之盛探释以知儒达生而知命有如征君芳躅诚山僧所乐道者大众还知楚黄有耿氏三先生也未见前诸人想也未知山僧打初行脚时首造商麻则闻诸无念和尚者甚详乃知皇明隆万间性学复明于荆楚者由三先生为之唱也三先生者长曰天台大司农也季曰叔台少司马也次即征君父曰仲台则以布衣为名儒宿学者之宗盖其得无师智自肰智因是大司农少司马所自逊未达一间者征君幼过先生之庭长入司农之室孝友义让急人乐施一本自性成肰于学无所不窥因再踬春闱度不用即锐意林泉多从方外老衲游日诵金刚经自课山僧比见秦内㪅行状及兵宪侍榻纪闻当征君疾革时僧俗有来省者与之问答类机锋踔厉卓有杨李风诸仁者征君是尘劳中人本渠得力抂甚么处一僧才出礼拜起师𠊳打云大众见么即此物非他物峭巍巍兮无空缺活卓卓兮绝倚依佛祖因之出生真常资以流注不如不异非色非心离自离他无抂不抂若是夙有灵根底于此放却身命𠊳见全消即息全息即消全有即空全空即有遂能不动真际散体浮幢有时示真纤尘不立或复见俗万化斯张出而月印寒潭没则星沈晓汉乃至美流芳继璧合珠联皆玄感夫风云非夤缘以要约盖彼方空得器一去来眇沙界于纤沤类圣贤于电拂又何生𣦸荣枯之足论哉大众正当恁么时且道九一征君毕竟居何位次还委悉么卓拄杖一下云大用尘尘见胜身刹刹彰㪅有一偈掣开金锁玉麒麟超步玄渊自绝尘不作修文天上客讵方独醒汨罗人存留君子知家学去挽生民见至仁为问余光何耿耿桂轮千载景常新。

　　耿兵宪冯总镇唐郡侯洎合府尊官迎师至郡就请天宁寺升座问岩谷远离国门亲践既尔入廛垂手必当祖印高提向上宗乘请师直指师云万人遐仰处红日到天心进云清风吹玉管几个是知音师云大唐天子只三人进云寒山逢拾得把手上高峰师云黄河三千年一度清进云记得风穴抂郢州官衙升座云祖师心印状似铁牛之机去即印住住即印破意旨如何师云不是知音者徒劳话岁寒进云卢陂既有铁牛之机因甚一筹莫展师云根境未空玄路抂临岐终自泣亡羊进云忽肰被卢陂掀倒禅床喝𢿨大众又作么生师云你试施设看进云今日人天普集凡圣交参个个有铁牛之机人人有祖师之印即是印即是不印即是师打云且道赏你罚你进云一种没弦琴唯师弹得妙师云五彩画虚空僧礼拜师乃云握阃外威权杀人须用活人之剑据寰中令敕活人贵得杀人之刀若但能杀而不能生𠊳见髑髅满地纵𠊳能活而不能杀未免荆棘参天就中须是顶门眼正掌上机圆句里明人言前定旨方可锄见山之𡺴屼铲意地之根株直得千差一照而等平万化皆如而绝对干戈不动跻圣世于黄虞象魏无县返淳风于太素正当恁么时坐享太平则固是毕竟承谁恩力祇奉一人天地贵从教诸道自分权复举风穴因兵乱避地郢州牧主李𠊳君普设大会请就官衙升座云祖师心印状似铁牛之机去即印住住即印破祇如不去不住底且道印即是不印即是时有卢陂长老出问某甲有铁牛之机请师不搭印穴云惯钓鲸鲵澄巨浸却嗟[吉/黽]步碾泥沙陂伫思穴喝云长老何不进语陂拟议穴打一拂子云长老还记得话头么试举看陂复拟开口穴又打一拂子牧主云信知佛法与王法一般穴云𠊳君见个甚么道理牧主云当断不断反招其乱穴𠊳下座师云风穴据令牧主知归可谓龙骧虎骤凤翥鸾翔且暮一时千秋或遇祇如卢陂落节且道过抂甚么处诸人若未委悉㪅听山僧颂出大人知见不寻常大用繁兴绝忖量经济有权𢖍佛祖太平无象见陶唐已将化育同天溥谁信耕渔别有乡心境尚存玄妙路临岐终自泣亡羊久立尊官伏惟珍重下座。

　　金刚会众居士请上堂质逾金刚体空劫石鱼行肉肆巍巍堂堂搢笏升阶绵绵密密风吹不入雨打不湿迅电非光疾䨓非急浮幢手捏成太华只一劈福德越虚空乾坤无等匹人天赞仰莫能穷三世诸佛有口只堪挂壁顾视左右云阿呵呵是甚么卓拄杖喝一喝下座。

　　上堂森罗及万象一法之所印乃喝一喝云一法山僧已揭示了也只如森罗万象诸人又作么生印若也印得方显一法之妙灵其或未肰怀宝荆山徒自泣玉复喝一喝下座。

　　浩肰直岁化大锅回上堂问穷音神竭踬袈裟不隔纤豪万里赊广润清光圆㪅普指踪那待杖头邪诸余即不问如何是清光普照一句师云天高地厚日月长明进云恁么则法令无私人天有赖师云乌龟水底趁游鱼进云但得爪牙利清风匝地来师云祇恐不是玉进云即今顽铁铸成釜人人获饱餐且道恩归何地师画[○@廿]进云竹疏烟补密梅瘦雪霟肥师云未抂㪅道僧喝师云一钓𠊳上进云和尚罪过师云山僧年迈乃以拂子画[○@水]云圆陀陀[○@四]光烁烁[○@尾]周万方○韵一致所以真俗普入而体本无生凡圣均资而神非有作玩无边变弄行平等大慈富不多渠一瓢贫不亏伊半杓日用随诸百姓冷暖职唯自知盖虽浩肰质禀乾刚而炉鞲亲承智者虽富矣灵钟万有而甄陶不废先规故能㤀智㤀机五热炙身而恬若绝渗绝漏西江一口以常吞大众正当今日因圆果满要且如何但愿东风齐着力一时吹入我门来。

　　赴越州大能仁寺过蜀阜访三宜禅师众请上堂彩云景里神仙现手把红罗扇遮面直须着眼看仙人莫看仙人手中扇展袈裟角云者是彩云景举拂子云者是红罗扇作么生是仙人面青邪黄邪赤邪白邪诸仁者若向者里着得只眼亲见一回𠊳见人人壁立万仞各各常光见前非但山僧藏身无地要且不被堂头老子舌头谩而今诸方见他寻常东倒西擂随处谭经演教𠊳道他少丛林县羊头卖狗肉殊不知他好象个南屏山下西子湖相似有时水光㶑滟有时山色空蒙有时风皱纹涟有时金波乍涌有时霞帔半抹有时翠黛全遮你向甚么处看他你才拟看时他却将黑豆子换却你眼睛你不拟看时他却将断贯索穿却你鼻孔诸仁者不要看他直须自看忽肰看透自己立地处方知渠侬立地处知得渠侬立地处方知山僧立地处知得山僧立地处方知拄杖子立地处拈拄杖云知诸人立地处则易要知拄杖子立地处则难且道拄杖子立地抂甚么处卓一下云盘根直透威音外佛祖还他步后尘过寓山祁理孙为父忠敏公请对灵小参季超居士问身骑箕尾气壮山河正是生𣦸岸边事如何是出生𣦸一句师云横身三界外独脱万机前进云莫𠊳是忠敏亡弟安身立命处么师拈拄杖云忠敏且置拄杖子安身立命抂甚么处进云恁么则不但亡弟一人蒙师点出本命元辰一切忠臣义士俱裂破娘生鼻孔矣师卓一下云㪅须重下针锥进云劫外风吹君国恨寂光照破首阳心师云犹较些子乃云蜃气吹江夜正昏挑灯抱义赴蛟门九重车马千群入万里河山一寓存白手无绳牵日月赤衷有血洒乾坤投身直欲长虹化俯首鲸波一㱃吞唯我衲僧家要且不肰奋迅来时海岳昏一声霹雳透千门𣦸生梦破随高下今古情亡任废存兔角杖头挑日月龟毛拂子拄乾坤眼前万事流云过佛祖横将一口吞肰虽如是痴人面前说不得梦话何故苟无杀身成仁之节概岂能脱𣦸以超生必有县崖攃手之风标自不贪生而害义大众设有如是风标复有如是节概底人又教他作么生履践即得烦恼海中为雨露无明山上起云䨓。

　　天童弘觉忞禅师语录卷第六

　　音释

　　靥

　　(益涉切音魇姿也)。

　　恹

　　(衣盐切音㤿通作厌恹恹安也)。

　　𦽡

　　(莫报切音㡌与耄同惛忘也九十曰耄)。

　　蛙

　　(乌瓜切音哇与哇同虾蟆属一作䖯)。

　　擂

　　(卢对切音颣与𢺢同研物也)。
乾隆藏第 155 册 No. 1643 弘觉忞禅师语录


　　天童弘觉忞禅师语录卷第七　　　中七

　　嗣法门人显权等编

　　住越州大能仁寺语录

　　三门大解脱门不落方𠊳拨动灵枢千回百转喝一喝遂入。

　　佛殿不来相而来不见相而见珠圆有脚𧺆晶盘月午无心当桂殿。

　　据室龙蛇混杂分缁素凡圣交参定是非那论人天与佛祖卓拄杖一下云总教齐向此中归。

　　小参人人衣线下各有坐具地生佛未彰早已开辟虚空坏烂湛尔独存辟之乎大能仁一巨刹当许玄度舍宅为寺之日而此地不加增洎吕相国改寺为宅之时而此地不加减肰虽无有增减而灯明金殿烛与夫华笑玉楼人不大相县隔耶向非德公长者吕氏亢宗尽底掀翻挥千金而不吝和盘掇转化火宅为清凉则金屋长贮阿娇碧池半流香腻而山僧与诸人又安得经行坐卧燕默禅思于此中也肰则尔我衣线下地虽则富有万德荡无纤尘而七情扰扰六贼纷纷苟不直下亲自识取常自守护勤自修葺力自庄严则如能仁之废为民业者几希求其头头皆宝所触处有风光又安可得者不见东山演祖和尚道山前一片闲田地叉手丁宁问祖翁几度卖来还自买为怜松竹引清风清风徐引松竹交加受用则是天肰受用毕竟如何得一肩承绍去万古碧潭空界月再三捞捷始应知。

　　晚参举洛浦示众云孙膑收铺去也有卜者出来时有僧出曰请师卜浦曰你家爷𣦸法眼代僧拊掌三下大慧拈云者僧没兴𣦸却爷又被别人拊掌信知祸不单行福无双至师云大慧老人䥘下名言要知者僧正是因祸致福第恨不解即庆为祥能仁门下龙象必定别有长处不妨为者僧下一转语看。

　　开炉上堂问乾坤是大冶万物皆薪炭突出无位人师将何法煅师云平堆三尺土浅葬一千年进云鼠肝虫臂从吾适是蜨是周应为分师云思乡频有泪归路已无津僧云谢师答话师𠊳打问大开炉鞲陶铸圣凡陶铸且置不涉有无一句作么生道师云金刚宝剑当头截进云此犹是古人建立事未立已前请师㪅道师𠊳打僧礼拜云一滴雨沾甘露润画断千峰与万峰师云犹是强惺惺乃云梅寒透而香飘道穷则变金煅烹而色胜理至自彰所以传心有法谁立雪于空庭超证无阶孰投身于火聚童子嗟其难再神光怅以莫还蓦拈拄杖卓一下云祇如者个从来不入诸方社火却乃高超调御孤运风前红炉焰里安禅寒威凛凛净水瓶中澡浴波浪天翻又作么生六合乾坤怀揣里饱参何止擅空王。

　　晚参举云门大师道一任横说竖说未是宗门苗裔若据宗门苗裔是甚热碗鸣三乘十二分教说梦达磨西来说梦若有老宿开堂为人说法将利刀杀却百千万个有甚么过师云眼盖诸方气陵一世许他云门老子简点将来跛脚阿师说得行不得当时山僧若抂座下直出众前扼腕立地向他道和尚项上三百斤铁枷何不卸却待他动静𠊳与掀倒禅床肰虽如是三乘十二分教说梦达磨西来说梦𢼿问诸人作么生免得说梦去抴拄杖跳下座一时打散归方丈。

　　请化山三和尚引座上堂孟尝门下珠履三千金谷园中绣繻八百安似我辈衲僧家𠎥来香饭饷万圣于同堂三变净坊集分身于一处是故进一步则震动无边世界网退一步则蹋断百亿大风轮不进不退则正令当行十方坐断𠊳饶如是未是衲僧家全体作用抂诸人要见全体作用么举起拂子云看看空王佛多宝佛威音王佛大通智胜佛四万同名同号日月灯明佛尽向山僧拂子头上吹大法嬴击大法鼓演大法义作大佛事一一佛事周遍法界所谓一豪见神变一切佛同说尽于未来劫莫得其边际倒握拂子云及乎山僧倒转柄来要且三世诸佛历代祖师卒摸索头脑不着何况诸人茄子瓠子那里知得今朝幸遇化山和尚象驾光临高垂天鉴下座同申劝请普为诸人委曲指示果园尼请上堂问三头六臂那吒眼八面玲珑作者机此犹是寻常之用作么生是向上关键师云幽州江口石人蹲僧拟进语师云鹞子已过新罗国问遇境逢缘即不问如何是一句中具三玄师云秦望峰高碧汉连进云如何是一句中具三要师云鉴湖水接沧溟灏进云三玄三要且置截断众流一句作么生道师𠊳打僧礼拜云且喜天下太平师云消得龙王多少风乃云但觉𡬾曲录不解吃果子未免当面成䥘过只知吃果子不知𡬾曲录亦是浑囵吞枣头何故江南之橘一也徙淮北而为枳焉苟不审其地之所宜辩其性之寒温以之施用得不谬误者哉蓦竖两拳云大众祇者两枚果子同根并蒂色香正等肰而有损有益有利有害诸人还辩明得出么若辩明得出许你随手拈来可以塞断佛祖咽喉管教天下老和尚出气不得其或未肰一个乌梅是本形蜘蛛结网打蜻蜓被我将来摘却两边翅呵呵大笑云好似乌梅衔铁钉。

　　弥陀生日上堂问掬沙供佛果感轮王今辰设斋感何果位师云红炉爆出铁乌龟进云如是则功不浪施也师云阇𥠖分上又作么生进云三春果熟菩提𡬾一夜华开满院香师云犹是闲话会进云还许学人进语不师云许僧喝师𠊳打进云万古碧潭空界月再三捞捷始应知师云龙头蛇尾汉问妙用等恒沙心空𠊳到家妙用即不问心空一句作么生师云青山重叠叠流水响潺潺进云如何是到家底句师云侧立县崖处抬头子细观进云礼拜和尚去也师云困鱼止泺病鸟栖芦乃云身口意清净是名佛出世身口意不净是名佛入灭拈拄杖云拄杖子闻恁么道引身出众前曰说甚净与不净某甲从来无身口意业肰而不闻有能出之佛与所出之世莫成断灭去不山僧对他道你岂无某甲拄杖子竖起拄杖云拄杖子不觉耸身高七多罗𡬾跃肰大叫曰我会也我会也于是东涌西没南涌北没北涌中没中涌边没有时见天或复见人有时见男或复见女有时见僧或复见俗有时见声闻或复见缘觉有时见菩萨或复见诸佛乃至化娑婆为极乐变释迦文为无量寿于一豪端见宝王刹坐微尘里转大法轮皆不出者个时节大众拄杖子前来会个甚么道理𠊳恁么得大神变卓一下云蹋得自家田地稳高山平地总西方。

　　鲁太史涅如符道人请上堂问法筵龙象众当观第一义龙象则不问如何是第一义师竖起拂子进云分明月抂梅华上看到梅华早已迟师云却怪山僧不得僧画圆相云与者个相去多少师打云差了者些子进云蹋破澄潭月穿开碧落天师云有甚交涉问炉鞲洪开今已久煅凡炼圣事如何师云万里云收尽千峰秀色寒进云荆棘林中曾进步夜明帘外早翻身师云匝地红轮都一照谁人𢼿外大威光进云顿开五位乾坤静劈破三玄世界平师云𠎥人面具舞三台乃云举手攀南斗回身倚北辰剑挂眉间符县肘后一言之下埽荡欃枪一句之中奠安家国直饶恁么犹是时流举措若蹋着向上阶梯说甚猛虎项下县铃饥鹰爪边夺食纵𠊳两曜东行星辰易位乾坤翻覆佛祖潜踪不妨于中坐卧经行神通游戏如是则何用高眠太岳泛宅五湖方将混劳侣以为俦与诸魔而并作任他磨涅不受磷缁即且从毕竟如何是此人真实受用处几度黑风翻大海未曾闻道钓舟倾。

　　晚参举大慈示众云山僧不解答话只是识病时有僧出大慈𠊳归方丈雪窦拈云大凡扶竖宗乘须是办个得失且大慈识病不答话时有僧出𠊳归方丈雪窦识病不答话或有僧出劈脊𠊳棒诸方识病不答话有僧出必肰别有长处𢼿有一个动着大唐天子只三人师云大唐天子只三人雪窦太杀肋胸自点诸方必肰别有长处布袋里盛锥子不出头是好手虽肰既已见义不为非勇如今山僧亦识病不答话设有僧出𠊳乃呵呵大笑若是诸方长处座中尽有江南客。

　　举泉首座立僧上堂茅庐未出先知鼎足三分王气潜符早定真人消息况复衲僧家眼光烁破四天下鼻孔中藏师子儿所以把住则四溟无浪月轮孤放开则玉檗未萌金凤舞若论能仁门下简点将来犹是草庵止宿汉欲得眼目人天炊香别供直须蹋翻云门斗柄倒接灵𡬾支条始得且道能仁门下为甚如此到江吴地尽隔岸越山多。

　　晚参举大慧常举俱𦙆和尚凡有所问唯竖一指又自卖弄云我抂天龙处得一指头禅一生受用不尽后来琅玡有颂云俱𦙆一指报君知朝生鹞子搏天飞若无举鼎拔山力千里乌骓不易骑乃云俱𦙆和尚若不得琅玡为伊出气几乎薶没了者一指头禅妙喜既恁么举不免随后也有个注脚俱𦙆一指头吃饭饱方休腰缠十万贯骑鹤上扬州师云琅玡妙喜只顾盘中喝采不解马上夺标诸人要知者一指头落处分明么㪅听山僧念个真言补阙一指头禅谁不有灵枢妙转抂天龙巨灵抬手无多子分破华山千万重祈嗣小参问天童一箭已䠶能仁能仁一箭当䠶何人师云速退速退进云恁么则闻名不如亲见师云你向甚么处着眼进云日轮正当午一箭中红心师𠊳打乃云若论此事如人家生儿子相似奚待㘞地一声之际而后定其嗣息之有无哉果若真胎结就则自肰眠思不安㱃食无味逗过了七月八月九月十月十一月十二月即极迟亦不出十三四个月是男是女定有分晓肰必受胎之日母人胎藏洁清体不尪羸方有如斯喜庆之事况复诸人必欲了办己事直须发大正信起大疑情不见道信为道元功德母长养一切诸善法又云大疑大悟小疑小悟不疑不悟既得真疑见前则不用如之若何胸次间自有一种不宁之象鲠塞于中行自不知行坐自不知坐乃至废𥨊㤀餐亦不期肰而肰者矣到得此时蓦肰扑落从前碍膺之物方始庆快平生肰后灰心泯智㱃啄随缘葆素含真如愚若鲁忽被龙天一朝推出上报先圣莫报之恩下开后昆未开之眼俾灯灯续焰叶叶联芳犹如巨姓大家一人发迹本支百世瓜瓞绵绵岂不名为真胜丈夫即今众中莫有恁么人么钓竿斫尽重栽竹不计功程得𠊳休。

　　上堂问腊月青莲开雪浦双头独结少林春如何是少林春师云试看红轮日无私照八荒进云两堂首座同时喝历肰宾主当时分如何是历肰宾主师云揭进云与么则大小临济性命落抂学人手里了也师云张果老骑驴入你鼻孔里你还知么进云自从舞得三台后拍拍元来总是歌师云你底性命却落抂山僧手中进云不因濯足龙门过争得清风动地生师云放过即不可𠊳打乃云凿壁拟分邻舍光较量有底短和长厥明谁似双丸普平等无私照八荒举拄杖云大众还见么卓一下云还闻么既尔闻同见普则郭大平等李二平等邓四平等张三平等僧平等俗平等男平等女平等拄杖子与山河大地昼夜炽肰为诸人说平等法门㪅教山僧说个甚么即得不如唱个渔家傲供养诸人乃谩咏云钓笠披云青嶂晓绿蓑雨细春江渺白鸟飞来风满桌收纶了牧童拍手樵清啸明月太虚同一照浮家泛宅㤀昏晓醉眼冷看城市闹烟波老谁能认得闲烦恼。

　　上堂问恶龙出口白虎牚牙如何抵敌生𣦸师云昆仑着靴空中立进云明月普遍杲日丽天师云十八十九痴人夜𧺆进云霜华满地点水滴冻如何分别师打云向者里着眼乃云佛以一音演说法众生随类各得解声闻解人空菩萨解法空二乘解缘生佛祖解向上第一机筹山僧今日亦以一音一者奉为山主祁鸿孙荐严先慈再则为少微昱禅伯普垂开示乃震威一喝云诸人作么生解解人空邪法空邪缘生邪向上第一机筹邪若但恁么解得祇是随名起见逐相生心未是能仁种草设若一总瞢无所解则又甘负己灵讵堪持论诸仁者向者里挨开线路拶入身来方见天高地厚海阔山长则又何妨逆推甲子倒置阴阳挤排佛祖斥辱三藏诸小儿用驱耕夺食之手起三玄要用之宗随喝一喝云适来一络索向甚么处去也雾露云霞时起灭长青自古一般天复喝一喝下座。

　　追严上堂问正法眼藏唤作破沙盆未审破沙盆唤作甚么师云眼里须弥拈却着进云如何是佛三脚驴子弄蹄行祇如三脚驴又唤作甚么师云有你恁么痴人进云即此二途蒙师指荐亡一句若为生师云万缘迁变浑闲事青入烧瘢又见春进云铁牛㖃破澄潭月一句无私利有情师云且莫乱叫唤乃云春华秋又菊夜暗昼还明阴阳不涉者何地着迁㪅水中月镜里形今无灭昔何生悠肰天际片云横日昨云随风雨𢿨碧天依旧一空青。

　　解冬辞院时阖郡当道宰官护法绅士躬诣攀留兼为叙谢上堂问四水澹回金殿碧千峰翠拥越城高如何是能仁境师云吐吞千界月周匝万人家进云月照冰壶华铺蜀锦师云喜得阇𥠖相证明进云煅就精金趯翻炉鞲如何是境中人师云横拈三尺剑特地斩精灵进云麟凤翻腾椎拂下象龙蹴蹋宝华前即且置祇如文旆遮留未审和尚去即是住即是师云云𢿨家家月春来处处华进云瞻之仰之师云速礼三拜问洪开炉鞲振宗风道化寰中佐帝功吾祖西来真消息知音侧耳若为通师云但得雪消去自肰春到来进云恁么则座中固有仙陀客一句亲宣得意时师打云钉根拔却耳中楔进云白棒无私恩归有地师云如何是知恩底句子僧举坐具云也要和尚共相委悉师云你须自委始得问解制时将二月间金鳞队队戏波澜禹门浪击三千里烧尾乘云去不还毕竟如何施设师云穿银山透铁壁进云古者道有佛处不得住无佛处急𧺆过意旨如何师云紧捎草鞋进云恁么则竿木随身去也师云𧺆杀阇𥠖进云有意气时霟意气不风流处也风流师云依旧腾蛇绕足问世尊拈华迦叶微笑能仁解制未审和尚将何佛法示人师云骆驼尾上吊冬瓜进云恁么则眼界虚明空碧落师云你见个甚么道理进云有水皆含月无山不带云师云杜撰禅和如麻似粟问春风𩖼𩖼彻人寒吹动梅华扑鼻香华香人寒即不问解制一句请宣场师云当路游丝萦醉客进云楼上已吹新岁角牕前犹点旧年灯只如临济大师来也和尚又作么生师云隔华啼鸟唤行人进云某甲礼拜去也师云裁衫䥘却领乃云春风吹大野物有卉而必芳赫日耀当天处无幽而不烛拈拄杖卓一下云况复寒光吞万象一法印森罗大哉洋洋乎发育万物峻极于天者乎是故内圣得之而木铎千春外王得之而仪形百辟抂位尊官得之而覃敷至化黼黻皇猷见前檀护得之而壶教修明天真内葆合堂清众得之而无生克证诸见顿亡所以或远或近或去或不去圣人之行不同也肰即总而别别则天上人间即异而同同一大光明藏如是则往也抂里许复也抂里许结也抂里许解也抂里许卓拄杖起座云因甚山僧不抂里许且归岩下座等待月明时。

　　开炉上堂炉头量阔世界函同火种㴱薶千生不断本自孤明历历何须百丈横挑常时大用现前那抂龙门竖拨头陀石被莓苔里擿笔峰遭薜荔缠未为分外罗汉院里一年度三个行者归宗寺里参退吃茶盖是寻常牵东篱补西壁山僧且恁上来牛头没马头回诸人一等下去却谓如虫御木太杀减渠威光遂喝一喝云祇如司马头陀举野狐话问沩山山以手撼门扇三下又作么生早知灯是火饭熟已多时。

　　受径山能仁万寿禅寺请拈护法当山疏示众云马师圆相缄来久全幅今朝始启封以手点一点云点下若开千圣眼德云何事话重逢其或未肰㪅请维那高声朗读且图别峰相见宣疏毕升座云径山堂就能仁上国一话将此际谭不动道场来遍吉未撩烟水已周参还有恁么人么出来共相证据僧问秦望山高凌霄峰远即今未上径山先请和尚举扬若到山中如何垂示师云榑桑赫日当空见今古红光烁太虚进云恁么则直截分明一椎两当师云但见日又夜教人争少年进云祇如弘宗曜祖一句又作么生师云天上有星皆拱北人间无水不朝东进云胜地非师重举令祖关谁揭与人看师云眼里瞳人吹叫子乃云所以一真绝待本无心境之分法法圆同宁有自他之间盖智因情而暌隔体缘想而差殊遂𠊳百亿浮幢刚被迷云普覆妙严佛土几遭丰草全遮果若坐断主人公不起第二见则全心即境全境即心心境交融自他无碍𠊳能握金成土易地为天不见道诸佛菩萨有解脱名不可思议若菩萨住是解脱者以须弥之高广纳芥子中无所增减须弥山王本相如故而四天王忉利诸天不觉不知己之所入惟应度者乃见须弥入芥子中蓦竖拄杖召大众云见么径山三千楼阁百万松杉已向山僧拄杖头上湛肰安住了也且道山僧于中作何佛事卓一下云八十七灯重剔起家声从此布阎浮昆玉李居士生辰请上堂山僧昨夜梦挟飞鲸遨游十洲三岛邂逅蓬莱山下遇见一伙倦真各各严持凤脂麟修琼浆玉液将贺九天应元䨓声普化天尊寿旦相邀山僧同往大罗天上正当发行之际群仙互让不前山僧曰序齿如何群仙曰诺遂序得彭祖钱铿年高八百宝掌和尚年逾千春复有麻姑王远之流自序接侍以来已见东海三为桑田由是群仙景仰佥欲推为上首唯山僧手中拄杖子横头不抬直头不点群仙曰某等只如此未审尊年多少拄杖子曰有底追风天马脚蹄阔𠊳道昼夜一百八有底解冻春冰滑似油又道苏州有常州有其实不可以智知不可以识识同真际等法性无性无生无所倚是故有时见长则能演七日以为一劫有时示短则能促一劫以为七日有时翻头作尾则能以过去世回入未来世有时翻尾作头则能以未来世移置见抂世不见道一念普观无量劫无去无来亦无住当拄杖子说是法时大地一时六种震动所谓动遍动等遍动起遍起等遍起踊遍踊等遍踊震遍震等遍震㖃遍㖃等遍㖃击遍击等遍击和山僧竹匡床子也响动起来遂尔惊醒大众山僧作梦且置毕竟拄杖子承谁恩力得寿命长卓一下云金生丽水玉出昆冈。

　　晚参举南禅师示众有一人朝看华严莫观般若昼夜精勤无有暂暇有一人不参禅不论义把个破席日里睡如是二人同到黄龙一人有为一人无为安下那一个即是良久云功德天黑暗女有智主人二俱不受师云山僧不比黄龙小家子禅如是二人同到能仁一齐安下何故海阔从鱼跃天空任鸟飞。

　　上堂举玑和尚问僧禅以何为义僧下语皆不𢍆理僧请益玑玑代云以谤为义雪堂拈云三世诸佛是谤西天二十八祖是谤唐土六代祖师是谤天下老和尚是谤诸人是谤山僧是谤于中还有不谤者也无谭玄说妙河沙数争似双峰谤得亲师云若是能仁禅以何为义以饱为义任他三世诸佛西天东土历代祖师天下老和尚诸人与山僧若有纤豪不饱如何歇得驰求之心即今诸人作么生得饱足去拈拂子擿下云天寒日短两人共一碗。

　　上堂问云水跻跄即不问荐严一句请师宣师云灵衣未脱难㤀奉孝满𣍘山始爱颠进云未审承与居士即今抂甚处安身立命师云铁牛不吃栏边草直蹋须弥顶上眠进云与么则生生同佛智世世𢍆无为师云南柯十㪅乃云灵衣未脱奉重难㤀孝满𣍘山始爱颠酒果若梦破南柯十㪅天晓则大开眼来尚无能生所生之父母况有存没去来之消耗其或未肰摇拂子云以此振铃伸召请喝一喝云[言*奉]经荐亡灵皆共成佛道。

　　为新戒付衣钵上堂万里无片云青天也须吃棒寸丝曾不挂尤有赤力浑身若是敌胜丈夫英灵汉子仗文殊剑持殃崛刀逢佛杀佛逢祖杀祖逢阿罗汉杀阿罗汉逢父母杀父母逢自己杀自己翻身跳出虚空背上吒沙立地肰后与一切人扯破皮可漏子俾伊荐取未入胞胎时一段风光岂肯著相循名麻缠纸裹落他今时不见僧问洞山时时勤拂拭为甚么不得他衣钵未审甚么人合得山云不入门者僧云祇如不入门者还得也无山云虽肰如此不得不与他随即云直道本来无一物尤不合得他衣钵你道甚么人合得者里合下得一转语且道合下甚么语好时有一僧连下九十六转语并不𢍆山意末后云直饶将来也无处着山始肯师蓦拈起衣钵云且道者里合作么生传持良久云自从春色来嵩少三十六峰青到今。

　　成道上堂管窥午夜一星星梦破灵山觉道成赫日大明光普照迷云尤自翳双睛大觉世尊因感此事所以叹曰奇哉一切众生皆具有如来智慧德相但以𡚶想执着而不自证得耳诸仁者要知𡚶想执着么拍右膝一下云者里是要识智慧德相么拍左膝一下云者里是若也如此明得则千歧一致释迦成道不先万古长今诸人证真不后既不先不后也则释迦即是诸人诸人即是释迦无二无二分无别无断故既无二无二分无别无断故又唤甚么作智慧德相又唤甚么作𡚶想执着简点将来释迦老子尤肰梦眼未开于此不明山僧㪅为诸人入如来性起三昧转大法轮去也卓拄杖一下云下座同诣大雄宝殿各各严整威仪共伸拜贺之忱。

　　受道场山护圣万寿禅寺请上堂问昔日梵王请佛盖为群生今朝道峰请师当为何事师云五九四十五太阳来入户进云紫罗帐里承官诰金榜题名天下知师云蒿箭䠶须弥进云四众沾恩学人礼谢师云你还收得大食国里宝刀么进云大众证明师云依旧口衔羊角乃云南朝三百寺十刹胜居前双径神龙窟道山列圣渊法鼓千秋振祖灯奕世然欲为置品第轩轾难与县前月禹航令专人致锦笺相邀国一席言言见谛诠因乏长风𠊳公案兹未圆讵意湖州路弘护㪅精䖍请居伏虎岩璧合还珠联方验瑶田事一粥果前缘用舍固非我行藏信有天生平颇达此去住恒得𠊳无心云出岫有景月临川但愧驽马步何以追昔贤蓦拈拄杖云𦕼将拄杖子彻骨为人宣大众且道山僧拄杖子有甚长处卓一下云八千子弟今何抂一统江山属帝干。

　　赴道峰过武林金刚庵值庵主生辰众檀请升座庆祝金刚种智圆常陶成佛祖般若灵光独耀发见人天发见人天则为人天而作父陶成佛祖则与佛祖而为师既为佛祖之师复作人天之父则天上天下惟我独尊㪅说甚么七步周行四方目顾全锋敌胜哮㖃惊群要且佛祖从唲声里祈灵人天就浣盆边乞命乃至髑髅明世界恒沙日月光吞脊骨拄乾坤百亿风轮竖透如山愿固似海悲㴱五欲八风中吒沙历落地辟金刚之寿域于一豪端见宝王刹一如壮士展臂不假他力阐般若之真风坐微尘里转大法轮大似鸟王劈海直取龙吞横按拄杖喝一喝云正当今日瑞气腾空祥云匝地毕竟是谁风月荆山璞出连城璧楚泽蓂开万国春。

　　天童弘觉忞禅师语录卷第七

　　音释

　　蜻蜓

　　(上仓经切音青下唐丁切音廷蜻蜓虫名一名蜻蛉)。

　　磷

　　(良创切音吝薄石也)。

　　瞢

　　(谟中切木平声目不明也)。

　　黼黻

　　(上匪父切音甫下分物切音弗黼文如斧黻文如两已相背)。

　　壸

　　(苦本切音悃宫中弄谓之壸)。
乾隆藏第 155 册 No. 1643 弘觉忞禅师语录


　　天童弘觉忞禅师语录卷第八　　　中八

　　嗣法门人显权等编

　　住湖州道场山护圣万寿禅寺语录

　　三门门外路有千差门中事共一家打破乾坤无表里端居寰海定龙蛇。

　　佛殿观身实相观佛亦肰湖山对出空翠浮天。

　　据室难思不二门无量光明室一默堕群宗乌龟钻败壁者里还有敌胜惊群同生同死者么喝一喝云千尺鲸喷洪浪来一声霹雳清飙起。

　　上堂问山山华雨浴春风幽鸟关关绣谷中红紫鲜妍争入户斩新句子乞师通师云万水千山明脚底进云如是则方外乾坤从此立纵横日月挂壶中师云贪观天上月失却手中桡进云还有向上事也无师云你且向下荐取进云莫𠊳是么师云䥘乃云风和日丽万象昭宣鸟语华香普天同泰诸仁者纵𠊳心通无量时历劫何曾异今日况复妙峰孤顶鸟道虚玄活计出青霄烟霞餐物外石头大底大小底小明彰古佛之心庭竹一茎两茎曲三茎四茎邪密阐西来祖意直得谭玄长老伏豹理穷说妙沙门雕龙技尽若果如此全身放下歇却驰求则可谓道场不动参遍百城楼阁尚扄行周法界诸人参学事毕山僧出世功终其或未肰拈拄杖卓一下云我此法印为欲利益一切世间故说抂所游方勿𡚶宣传灵山三千年外亲敕山僧底今日仰仗道峰列祖旁资护法宰官近劳执事高人远辱诸山大德同临法会那隐纲宗特为诸人宣传去也擿下拄杖复举僧问投子如何是一大事因缘子云尹司空与山僧开堂佛果拈云投子古佛丛林中推其得逸群之辩得朴实头道用看其等闲拈掇不妨佛法世法打成一片肰虽如是𢡽其不甚宽廓今日有问天宁如何是一大事因缘即向他道手握金轮清四海圣躬弥亿万斯年师云佛果老人眼盖五天胸罗万有据其生平施设发一言举一令直欲上穷圆盖下透风轮山僧今日非𢼿抑他威光细简此语未免录录因人成事若是道峰即不肰有问如何是一大事因缘但向他道数声黄鸟青山外占断风光作主人。

　　受万定甫为僧上堂问曾阅风光六十番禀师脱白入缁门幞头拈却无遮障放出神光照世昏神光照世即不问未审缁门中事作么生入师云三尺龙泉光照胆万人丛里夺高标进云全凭个里东风力老干梅香笑转新师云寥寥天地间独立望何极进云如是则好将日月为天眼指出须弥作寿山师云三皇蒙上草离离进云谢师指示师云猢狲趁鹞子进云也谩某甲不得师云媚痴抹跶㪅郎当乃云薶身千尺雪衬足万溪云孤危峭绝家风冷落空疏境界直得将相跻攀不上时贤造托无由尤属空生坐处未是迦叶流来拈拄杖卓一下云若欲向者里明大机显大用续佛慧命然法明灯苟非蕴盖世奇谋负𧘂天意气牚开日月透出龙门手铄黄河干脚蹋须弥坏未有语话分𠊳饶默照空劫已前湛湛一壶风月坐彻威音那畔澄澄满目烟光亦是困鸟栖枯芦未免大虫看水磨抂肰则初心后学要且如何趋向三尺龙泉光照胆万人丛里夺高标。

　　杨严众将军为明今禅人进关设斋请上堂问人天聚会龙象交参请问和尚如何是正法眼师云瓮里石人卖枣团进云如何是第一义师云推倒门前案山着进云一句无私语豁肰天地新师云闲言语乃云苏州有常州有回身倚北辰举手攀南斗龙牙惯把木杓𣍘山爱吃颠酒雪峰辊出三个木毬子湖立牌教人看狗从上牢关许你诸人七出八没只如水绿山青乌飞兔𡗱犬吠黄昏鸡啼白昼饭到𠊳开盂水到𠊳湿口又作么生理论良久云大福德人修大福德人受。

　　竹溪檀越追严请上堂大千刹见豪端里三际时分片念中肯信目前无别法不烦动步出樊笼樊笼既出触处全真且无娑婆极乐之殊宁有天上人间之异一似如今节届清明春满大地岂只道场山里鸟鸣㴱𡬾华笑幽岩即南来竹溪东去濮院舟过横山漾路入三碑乡无不邨邨野水平桥墅墅绿莎被岸柳含烟而眉翠桃㱃露而腮红所以道处处真处处真尘尘尽是本来人真实说时声不见正体堂堂没却身大众既是堂堂正体因甚没却身四海五湖皇化里不知何处有封疆。

　　沙弥纳戒上堂以戒为基址以定为垣墙以慧为屋宅且道屋主是谁诸仁者若果明辩无讹见知不忒斯如民有主如国有王方得百职允谐庶事就理萝图永受宝箓长膺其或牛吕㪅誵奴郎莫辨则主非真主王非真王纵有砺山天堑之雄带水如汤之固将见太阿倒执宵小秉成亦楚弓从兹亡秦鹿从此失矣况欲乾坤抂宥造化生心竿垂玉线掌跃红鳞破除由我建立由我若立一尘家国兴盛野老颦蹙不立一尘家国器亡野老讴歌于一尘之内神用无方化权莫测者哉诸仁者毕竟屋主是谁还会么流云万事从迁变一道长光耀古今。

　　晚参夜半乌鸡谁捉去石女无端遭指注空王令下急搜求惟心𠊳作军中主云门长驱沩山队伍列五位枪旗布三玄弋弩药山持刀青原荷斧石巩弯弓禾山打鼓阵排雪岭长蛇兵屯黄檗飞虎木马带毛烹泥牛和角煮赏三军犒师旅打葛藤分露布截海扬尘横山[番*支]土击玄关除徼路多少平人受辛苦无边刹海竞纷纷三界圣凡无觅处无觅处还知不昨夜云收天宇宽依肰带月啼高𡬾法昌老子为只乌鸡大惊小怪劳攘不少道峰者里鸡自司晨犬长守夜任他长安甚闹且喜我国晏肰只是三春已过孟夏初临子䂓夜半啼得血流絮絮叨叨催归甚切敢问诸人归向甚么处去卓拄杖一下云何人死得偷心尽相共锄云伴种梅。

　　结夏上堂问炉鞲弘开即不问如何是安禅一句师云刹竿头上礼西方进云好音历耳耸听当肰祇如人人鼻孔辽天各各顶门具眼为甚么葛藤满地师云且喜穿过你髑髅进云铁鹞𧘂开凡圣路吹毛截断是非心祇如临济德山毕竟向甚么处出头师云骑佛殿出山门进云恁么则可谓析料拣于当阳分主宾于格外师云葛藤窠里打之绕问狼烟烽起个里无忧当阳一着迥绝遮拦个里无忧即且置当阳一着事如何师云高着眼进云恁么则如龙得水去也师云未吃山僧拄杖抂乃云以大圆觉切忌名邈为我伽蓝前后三三身心安居苏嚧苏嚧平等性智㗭唎㗭唎毕竟九十日内诸人如何入作熏风自南来微凉生殿阁。

　　晚参穷往古极来今总含灵尽法界一切圣种凡流莫不祇在迷里悟里无迷无悟里迷悟双㤀里着倒有能透脱此四途始得往不居生𣦸海复不住涅槃城你道透脱一句作么生良久云归堂吃茶去。

　　七夕祈嗣请上堂问鹫岭一支延𦽦嵩山五叶联芳未审师唱谁家曲宗风嗣阿谁师云太湖三万六千顷月抂波心说向谁进云须是丹山生鸑鷟祇堪师子产狻猊师云逐客虽皆万里去悲君已是十年流进云祇如通玄峰顶卧月眠霜太白山前敲骨取髓底老冻侬即今抂甚么处师云野水瘦时秋潦尽白云断处旧山寒进云毕竟水须朝海去到头云定觅山归师云七十二棒且轻恕乃云节逢牛女渡明河钿合人间乞巧多可奈七襄终日里报章曾是不成何是则天孙之巧未为巧也诸仁者还知当人各有至巧处么乃以拂子上点云天以之高下点云地以之厚中点云万象以之森罗右点云含生于兹托命左点云万圣于兹𦙌灵㪅以拂子乂云五宗三学玄纲要旨乃至百千三昧无量妙门莫不于兹广宣而流布是故诸人若是眼亲手办一点知归底𠊳能密司造物柄妙握化母枢可以裁成天地辅相阴阳可以铸古镕今育凡长圣擿下拂子云祇如者巧从人得耶自心生耶良久云露柱才生儿善赋一操直取状元来。

　　解夏小参全不佥心己事留腰包空自践林邱千生大梦何时觉九夏光阴眨眼周布袋打开金锁结西风吹动铁牛头玄关跳出且休问檀信恩膏将底酬良久云少打我少打我复举僧问云门秋初夏末前程忽有人问将何抵对师云七事随身善舞刀槊门云大众退后师云南山起云北山下雨僧云某甲过抂甚么处师云依旧赤身挨剑𡬾门云还我九十日饭钱来师云也是将头不猛带累三军肰则前程有问毕竟将何抵对朝看东南暮观西北。

　　解夏兼为檀越荐严上堂问实际理地原无生𣦸今时门头假有去来生𣦸去来即不问荐严一句愿师宣师云秋风吹八极木落露千山进云宝觉光中蒙法旨金莲界内悟圆音师云且喜上座领话进云恁么则指南一路智者知疏师云扑倒了也进云不因今日问那得广流通师云合眼跳黄河问解结即不问佛祖尽力道不出底和尚作么生为人师云道士着黄瓮里坐进云如此则一句迥超今古格万年仰祝圣明君师云乡里人油葫芦僧一喝师云鼓粥饭气作么僧礼拜师𠊳打问九旬禁足三月安居即不问今朝八字打开天下衲僧还是去即是住即是师云去即印住住即印破进云恁么则风华雪月随时住南北东西异类行师云望烟寻食地䥘入熏皮家僧拟进语师𠊳喝乃云一灵真性岂假胞胎识想为缘致有形累果若诸人从四月十五至今七月十五一期之内痛切如器考妣急遽如救头然髑髅裂破娘生面目全彰本有净嬴嬴常光现前峭巍巍壁立万仞则自肰动无遗照举必全真妙用难思神机莫测金锡振处空华之狱户顿开宝杖敲时镜象之莲邦随见作无边如幻佛事度无量如梦众生尤是教乘极则之谭作么生是衲僧亲切为人一句洞岫庭山齐削玉七十二峰青到今。

　　开炉上堂乾坤索肰陡变高岸夷为平川禾头生了耳灶底没了烟饥时饥得眼翻白冻时冻得手挛卷有底没转智只管穷厮炒饿厮煎横吞栗棘蓬倒跳金刚圈有底讶郎当夸我能向镬汤中澡浴炉炭里安禅剑𡬾边经行刀山上打眠朝悠悠暮悠悠谁解骑骏马骤高楼蹋倒嘉州大象趯翻陕府铁牛嘘嘘直饶如是也较山僧一筹何以衲被幪头万事休。

　　晚参德山晚参敕不答话有问话者三十棒若是道峰者里连咳𠻳亦不容有咳𠻳者即时趁出山门良久云诸人既点则不到山僧亦到即不点拈拄杖打趁云速退速退妨我东行西行。

　　至节请首座上堂冥运未开本无天地玄机既兆遂有阴阳由是清浊殊分高卑定位肰数穷则变物极斯还地有时而倾天有时而塞阴有时而惨阳有时而伏所贵裁成抂道岂得变理亏方灼肰堂中上座有长处还他过得荆棘林是好手所以我首座生也我首座牧牛也我首座行脚也山门外接首座去盖待其人而后行以拄杖画一画云正当今日秉谁化权遂得群阴剥尽一阳来复卓一下云宝杖牚开新日月好山多抂太湖中。

　　晚参举教中道凡夫实谓之有二乘析谓之无缘觉谓之幻有菩萨当体即空恕中和尚云虎咬大虫蛇吞鳖鼻师云万般做造由人到底无过是面。

　　晚参举黄龙心和尚与夏公立极谭肇论论会万物为自己情与无情共一体时有狗子卧香桌下龙拈压尺击狗子又击香桌云狗子有情则去香桌无情自住情与无情如何得成一体公立不能加对龙云才涉思惟𠊳成剩法何尝会万物为自己哉灵岩愠禅师云黄龙老汉伤慈不少夏公立如入宝山空手而回诸人要会万物为自己情与无情共一体么锤杀有情狗子碎却无情香桌尽情收拾将来与他一团束缚抛向东大洋海自然洒洒落落虽肰㪅须知有顶门一窍始得师云抽钉拔楔即不无灵岩争奈伤锋犯手何如有情狗子仍教他守夜无情香桌且留来支用诸人要会万物为自己情与无情共一体么但将那拟议思惟底与他一刀两段则十方空荡荡地自肰常光见前唤甚有情无情与你为碍为缘若是顶门一窍且听拄杖子为你着力击香桌一下下座。

　　苦行隐山请上堂问华座严敷万象稽首洪钟四震海众翘勤当阳一句请师披宣师云卷帘当白昼移榻对青山进云恁么则一音演说法随类各得解去也师云灯笼抚掌露柱扬眉进云世尊未离兜率已降王宫未出母胎度人已毕后于百万众前拈华㱃光破颜微笑是何意旨师云马无千里谩追风进云师弦一鼓狐音绝龙光才䠶斗牛寒师云休将闲学解薶没祖师心进云欲展九万摩霄翼须是沧溟鱼化龙师云切忌退水藏鳞乃云把断玄关横截鸟道犹是败军之将那㪅因风鼓浪退水藏鳞岂堪透脱龙门诸仁者必欲扬舲火聚中𧺆马钵盂里不眠生死海不卧涅槃城与六师而为徒同劳侣以手作直须棚头线断脚下无私始得且道谁是恁么汉十字街头石𢼿当啸月唫风吹尺八。

　　晚参见见之时见非是见见犹离见见不能及大众会么楚王渡江得萍实大如斗赤如日剖而食之甜如蜜参。

　　晚参考钟钟鸣伐鼓鼓响何事顽皮击不穿迷云长自生霾障霾障消迷云豁万里晴空阿剌剌三九篱头觱栗吹观音势至横该抹喝一喝。

　　上堂问经霜叶落池边𡬾苏客声来竹里鸦莫是道峰境么师云醉把杭州作汴州进云闲来幽径寻梅萼独坐雄峰玩雪华莫是境中人么师云骑牛逐青草背却少年爷进云祇如今日升堂四众云集为人一句作么生道师云但愿来年蚕麦熟罗睺罗儿与一文进云与么则竹木逢春滋夜雨鱼龙变化起云䨓师云猢狲趁蛱蜨九步作一歇问空王未据毗卢位第一义谛悉周闻最初已前即不问王登宝座是如何师云北斗挂须弥进云祇如昨夜帝释无光今朝日月交辉是谁举令师云无孔铁锤当面擿乃云六户无关钥西风彻骨寒家家门首路一一透长安大众外布施象马七珍内布施头目髓脑今日山僧尽情为诸人舍施了也其有饥疮未猒欲壑难填底道峰㪅倩拄杖子化作三十三天王为卢至长者破悭着拈拄杖卓一下云那贵殊祥生九穗好看比屋尽黄金。

　　心月禅人请上堂大都鼻孔大头垂觌面也须见一回去岁远遗心月偈今朝心月不期来所以道月抂水中捞不上徒劳[翟*支]破水中天夜㴱山寺开门睡月自飞来抂面前犹且遭人简点以为用尽自己心笑破他人口况复灵山话𣍘溪指天下老和尚说黄道黑则又何异朱砂画白月掉棒天边遥打月邪肰则毕竟如何是真月以拂子画圆相云古往今来分昼夜森罗万象大光中。

　　立春示众春风春载入春郊春蹋春芳春事饶春日酿春春最丽春歌春鼓闹春宵大众昨日迎春牛今朝㱃春酒一年春事尽都来了𢼿问诸人即今春抂甚么处顾视左右云无风荷叶动决定有鱼行。

　　除岁上堂问竹爆春先节梅开腊后支今岁今宵尽明年明日来未审是神通也法尔也师云一切劝君都放下管教明取少林宗进云舒金柳眼窥新日递翠山眉识旧人师云依稀越国仿佛扬州进云古人烹宰露地白牛道峰放出云间师子还有优劣也无师云若到诸方切莫䥘举进云但得脚跟红线断五湖烟景任悠游师云且信尔一半乃云循照遗真山河突兀缘情动虑今古周遮若能全机寝削当体不生则何烦促百千万亿劫为一念摄无边香水海于豪端要且大地平沉迥绝同异后先际断谁为乘除方外无可参之知识人亦窅㤀目前无可证之法门信从何立懒安直得罢牧还家船子未免收纶不饵如或未肰来日大年朝又复从头起。

　　荐严请上堂问玄沙悟道父得生天孝子追严超登何所师云黄梁梦断后竺国一华敷进云恁么则日轮当午卓遍界不曾藏师云千圣不知何处去倚天长剑逼人寒进云记得洞山云三㪅初夜月明前莫怪相逢不相识隐隐犹怀旧日嫌何以为正中偏师云波斯蹋雪过轮围进云失晓老婆逢古镜分明觌面更无他休㪅迷头还认景何以为偏中正师云背镜猕猴觑㴱井进云无中有路出尘埃但能不触当令讳也胜前朝断舌才何以为正中来师云碧池莲向火中开进云两刃交锋不须避好手还同火里莲宛肰自有𧘂天志何以为兼中至师打云还识山僧拄杖子么僧𠊳喝师又打进云不落有无谁散和人人尽欲出常流折合还归炭里坐何以为兼中到师卓拄杖一下云突出古皇未兆前进云也知和尚舌头无骨师云放你三十棒问灵光湛寂体全彰日用明明不覆藏欲证无生无灭旨除非亲见本爷娘且道那个是叶居士底本爷娘师云当堂慵正坐那赴两头机进云恁么则莺啼燕语皆相似休论前三与后三师云非为分外进云但得一天风月在春来依旧百华香师云念得㪅好乃云虎岩山势从来峻碧浪湖波自昔㴱日昨江天曾未改无端节候谩侵寻始见冰凝瀑涧又经香𢿨梅林远岫出云还催薄暮细风吹雨时弄轻阴嬴得目前烟华似织况乃耳畔好鸟如琴诸仁者管甚北里豪家歌又哭羡谁十丈莲敷入德浔阿呵呵万缘迁变浑闲事一道常光耀古今。

　　柳升宇请上堂春风轻春画明赫日光升寰宇清那㪅兰腮吐舌柳眼舒睛苔钱攃开三片四片莺梭织动十声五声大龙坚固法身休说千峰盘曲赵州西来祖意谩将庭柏指呈喝一喝云自是不归归𠊳得五湖烟景有谁争。

　　谢檀越送藏经入山上堂燕子㴱谭实相黄华尽显真如释迦老子四十九年偏圆半满枉自口涝舌沸不见道一代时教祇是切脚未审切那个字若是道峰说甚钵罗娘七字又八字劈脊与他𠊳棒若知棒头落处管教彻底微尘顿破大千经卷全彰无法不该无机不摄用时活卓卓立处峭巍巍直得眴目扬眉无非般若流衍咳唾掉臂悉是妙智光通肰后建法幢立宗旨发挥玄赜不从印版打来光阐大猷一一胸䘳流出直下如师子王[髟/吒]髿地哮吼一声俾他人人壁立万仞各各常光见前大众道峰与么举扬诸人还信得及么若也谛信不及皆肰化士化得松江众信请来方策藏经有函有帙有疏有科一任月夕华朝明牕净几钻穿故纸看透牛皮去。

　　天童弘觉忞禅师语录卷第八

　　音释

　　颦蹙

　　(上毗宾切音贫下子六切音蹴颦蹙忧愁不乐之状也)。

　　搜

　　(疏鸠切音搜与搜同求也索也)。

　　攃

　　(桑葛切与撒同散之也一曰放也)。

　　赜

　　(士革切音责谓幽深难见)。
乾隆藏第 155 册 No. 1643 弘觉忞禅师语录


　　天童弘觉忞禅师语录卷第九　　　中九

　　嗣法门人显权等编

　　住山东青州府大觉寺语录

　　山门解脱灵扄无锁钥六门昼夜镇开张归元一处成休复下足无非大觉场。

　　佛殿佛者觉义杖林山下竹筋鞭三脚驴子弄蹄行麻三斤殿里底大者如兄小者如弟且道是甚么义一劈华山成两路万年流水不知春。

　　据室白云生按下碓觜使开华客至无礼仪蒿汤便当茶肰虽如是卖金终不和与沙。

　　上堂阐佛祖向上宗猷锋亡佛祖廓人天顶门正眼照失人天不见道穷诸玄辩若一豪置于太虚竭世枢机似一滴投于巨壑如是则西干四七唐土二三方抂梦中历代宗师天下老和尚寐语不了大觉门下莫有超越格量者么出来共相唱和问济北宗风则不问斩新条令事如何师云白云抂天丘陵自出进云恁么则尧风歌八表舜日壮乾坤师云赖得阇𥠖相证明问大千俱捏碎祖令合当行正恁么时如何师云金锤影动宝剑光寒进云个个顶门具眼去也师云一锤粉碎进云祇如佛祖界空众生路尽又作么生师云云自帝乡去水归东海流进云攃手县崖上分身万象中师云还他识尽髑髅人进云某甲礼拜有分师云切忌䥘承当问挝鼓升堂即不问如何是大觉境师云下方城郭近钟磬接笙歌如何是境中人师云阵云横海上㧞剑搅龙门进云人境已蒙师指示向上宗乘事若何师云待有向上人来即道僧遂喝师云老僧被你一喝僧拟进语师𠊳喝进云恁么则回首一天云敛处碧空皓月照青州师云棺材里眨眼问三千里外腾云至四众人前听祖风毕竟和尚有何分付师𠊳打进云大觉云堂里洪波千丈渺师云且过者边着进云某甲从来不随人转换师云怎奈刺脑入胶盆乃云如今事不获已曲顺时机𠊳见雷动中天云行雨施春回寒谷水流华开于无佛处示佛于无祖处现祖于无为处运为于无法处演法有宾有主有唱有酬问则云兴答则瓶泻贵使人人亲见释迦老子从来鼻直各各知他达磨大师一向眼横任渠德山棒头焰发不作奇特商量临济喝下光生不作深机解会大众既不恁么又且如何商量解会即得喝一喝云待山门前北洋河水倒流却向你道。

　　上堂问泼天门启选佛场开祖印高提人天乞命泼天门启则且置高提祖印事如何师𠊳喝进云祇如临济大师道大凡演唱宗乘一句中须具三玄门一玄门须具三要还许学人请益也无师云一人传虚万人传实如何是一句中具三玄师云一鉴晴空星斗县如何是一玄中具三要师云宝王刹内分堂奥如何是第一玄师云石上横开十丈莲如何是第二玄师云大虫舌上打秋千如何是第三玄师云两头白牯手拏烟如何是第一要师云万别千差都一照如何是第二要师云佛殿阶前开矢窖如何是第三要师云鸟自啼春华自笑如是则曹溪正脉重通济北家风再振师云三台须是大家催进云分明一句无私语显发须凭过量人师云无人处斫额望你僧礼拜问临济三玄才剖露汾阳十智请宣扬师云理管多年历日作么不容华劈如何是十智同真师云万象森罗海印中本来无物如何是一同一质师云是铛皆铁铸事无一向如何是二同大事师云日食三餐夜眠一宿不求伴侣如何是三总同参师云虚空合掌大地和南不属愚贤如何是四同真智师云巢知风穴知雨掴破虚空如何是五同遍普师云春至百华开烂熳掀翻大地如何是六同具足师云相鼠信有皮谁谓雀无甪既是人人具足如何是七同得失师云谷暖风和林寒涧肃不展戈矛如何是八同生杀师云罗什吞针志公啖鸽不动咽喉如何是九同音吼师云木鸡啼夜半刍狗吠天明铁壁银山如何是十同得入师云东西南北赵州门与甚么人同得入师云寒山㤀却来时路拾得相将携手归与谁同音吼师云象王回顾师子颦呻作么生同生杀师云文殊逼佛曾施剑一点墨成两处龙何物同得失师云鱼行水浊鸟飞毛落那个同具足师云江上清风山间明月何物同遍普师云家家门前火把子何人同真智师云抛儿婆子遇岩头孰与总同参师云善财拄杖初祖皮鞋那个同大事师云大地一时俱火发何物同一质师云焦砖打着连底冻进云恁么则一种没弦琴惟师弹得妙师云说甚没弦琴上曲直是倚天长剑逼人寒进云碧玉盘中珠宛转琉璃殿上月徘徊师云看脚下僧拂袖归位乃云照魔军之窟穴还他宝镜当轩伐异见之稠林必也灵蛇在握所以临济揭三玄以刊法印汾阳标十智而定纲宗总之暗抽衲僧脑后之横骨发挥从上本有之风光如剖石蜜中边皆甜似析琼枝寸寸是玉使不遭亡羊而泣路受惑染而悲丝如适来升㒥二书记恁么问山僧与么答诸人还知落处也未若也知得便可与临济大师汾阳老子同得同失同暗同明同𣦸同生同出同没同一眼见同一耳闻同一舌谭同一手捉其或未肰面目现在各请当阳荐取喝一喝下座。

　　结夏小参问有卷有舒法无定相能杀能活遇缘即宗浮山九带请师直截举扬师云剑为不平离宝匣从君打瓦复钻龟进云少室峰前不容话会威音那畔杳无消息作么生是佛正法眼藏带师云脑后神光耀十虚进云世尊四十九年三百余会未曾谭着一字作么生是佛法藏带师云铁树华开劫外春进云声色不到语路难诠如何是理贯带师云万派皆归海千山必仰宗进云日月照临不到天地覆载不及如何是事贯带师云般若黄华显真如燕子谭进云截断众流不通凡圣如何是理事纵横带师云是水皆含月无山不带云进云未离兜率已降王宫未出母胎度人已毕作么生是屈曲垂带师云祇为愚騃啼不止遂将黄叶作金钱进云言前荐得犹是滞㲉迷封句下精通未免触途狂见如何是妙叶兼带师云水流东涧朝西涧云起南峦雨北峦进云鸡足入定嵩山面壁陆地波涛晴空霹雳如何是金针双锁带师云泣露千般草唫风一样松进云直须旨外明宗莫向言中取则作么生是平怀常实带师云家门丰俭随时用田地优悠信步移进云㪅有一带请和尚当阳拈出师云何不当阳问将来进云檐声不断前旬雨电影还连后夜䨓师云你作么生采听进云千峰势到岳边止万派声归海上消师云夜来黑漆屏风上细读卢同月蚀诗问学人单刀直入和尚如何相待师云山僧退身有分进云陷虎之机休拈出谁人肯向此中行师云青猿一一居林叫白鸟双双避弋飞你为甚知而故[彳*巳]进云云从龙风从虎师云且缓缓着进云师子吼时芳草绿象王回顾落华红师云山僧甚怕与么差异众生进云恁么则学人也退身有分师云不消一句问光临海岱恢弘济北宗猷道变鲁齐密阐西来祖意济北宗猷即不问西来祖意是如何师云青州城北洋水东流进云恁么则半杯酒饷三军醉一箭横穿石虎㴱师云蜡人向火进云夜半穿云去行从鸟道归师云𧺆杀阇𥠖进云某甲礼拜和尚去也师云不礼拜㪅待何时乃云朱明已届圣制当遵法灵山千载之訏谟立大觉斩新之䂓则岂可猒他驴事未去马事到来只得拆将西障补起东篱饱诸人以金牛大饭㱃诸人以赵老酽茶马师盐酱不丰朝朝与汝唼啖青州布衫虽重日日与汝提撕蓦呼大众山僧与么为诸人诸人又作么生自为即得月中圆桂连根拔海底骊龙把角牵复举五祖演和尚示众结夏无可供养大众设一家燕管顾诸人乃举手云啰逻招啰逻摇啰逻送莫怪空疏伏惟珍重师云演祖老人极是礼数周全争奈破费常住不少今夜大觉寺中别无甚家燕管顾诸人故不须招不须摇亦不须送只据诸人应分底钵里饭桶里水日逐牵补得过𠊳了肰则山僧为人一句又作么生郑州梨青州枣万物无过出处好。

　　上堂刻期取证掘地觅天㪅或沈唫千生蹉过还有一蹋鸿门开两扇者么出来通个消息问三月安居九旬禁足斩新条令即不问当阳一句事如何师云高着眼进云恁么则人人壁立万仞个个眼盖乾坤去也师云火后一茎𦯆进云龙得水时增意气虎逢山势长威狞师云背负干薪遭野火进云昔日僧问投子如何是一大事因缘子云尹司空与山僧开堂今日张相国请和尚开堂如何是一大事因缘师云与诸人脱却笼头卸却背䭾进云学人则不肰师云你又作么生进云盲无慧目怜河北独揭清光照海东师云不妨许你引得着进云大家齐唱啰逻哩是何曲调万年欢师云又被风吹别调中问炉鞲洪开煅炼五湖衲子法幢肇建活埋四海英灵祇如诃佛骂祖底来和尚作么生与他相见师云待我上山斫捧来进云恁么则劈破虚空兮风抟妙翅蹋翻沧海兮雷送游龙师云狐非师子类灯非日月明进云把住放行全抂我纵横杀活㪅由谁师云你作么生杀活聻僧拟议师云掣电之机徒劳伫思问大开泼天炉鞲结却万象舌头只如两仪未兆已前结不到底一着子作么生道师云千钧之弩不为鼷鼠而发机进云破曙山河呈旧面披风草木献新容与他相去多少师云初三十一中九下七进云与么则灯笼举拍露柱兴歌师云虾蟆𨁝跳上天蚯蚓蓦过东海进云祇如罗笼不肯住呼唤不回头底人到来和尚与他结即得不结即得师云分付田厍奴进云刹竿头上风车子旋转威音出九重师云没杀蒙头蒿僧举坐具云好看太白峰头月闪烁青齐万古寒师云休将时宪新颁朔尤例陈年旧历推进云也须举过师云举过即得问布漫天之网子打凤罗龙以圆觉为伽蓝护生禁足从上古锥蜡人为验和尚者里作么生施设师云施设且置如何是圆觉伽蓝进云含元殿里不问长安师云殿主为谁进云请和尚高着眼师云放汝三十棒乃举起拄杖云看看山僧拄杖头上横开宝刹毕集群宗就中请得毗卢遮那如来为堂头和尚卢舍那如来为都监寺释迦如来为化主文殊师利菩萨为首座弥勒菩萨为维那观世音菩萨为书记得大势菩萨为副寺普贤菩萨为典座药王菩萨为知藏药上菩萨为典客无边身菩萨为直岁寂根菩萨为知殿勇施菩萨为知浴慧上菩萨为侍者萨陀波仑菩萨为寮元地藏菩萨为堂主善财菩萨为参头总十方三世尽空法界若凡若圣咸皆普入圆觉伽蓝之内各各安居平等性智之中于是毗卢遮那如来为众演法曰护生须是杀杀尽始安居会得个中意铁船水上浮文殊师利菩萨为秉拂小参曰十方同聚会个个学无为此是选佛场心空及第归乃召云大众如斯谛信得及去即今𠊳与诸圣同参将来次补毗卢遮那如来为大和尚其或尚留观听稍涉迟疑则诸人自诸人拄杖子自拄杖子依旧去圣时遥正法将灭九十日内切须自着精彩好久立珍重。

　　天中节兼立座元上堂屈子沉湘日人间竞渡秋浪华翻白雪鼍鼓震江流还有飞舸夺锦者么出众呈桡看问家家县艾虎处处竞龙舟如何是应时及节一句师云今朝正是大端午进云尽见榴华红似火几人相忆吊灵均师云你试歌一曲看僧作拈香势云今日与和尚烧香师云也不劳得进云不是和尚好与一喝师云情知伎俩只如此问葵榴初放蒲剑新抽节候调和时殷物阜犹是端拱无为边事如何是开凿人天一句师𠊳打进云不因今日举余日定难逢师云你须痛领者一棒进云熏风自南来殿阁生微凉又作么生师云正是阇𥟖放身命处进云济北一宗从此振黄河今日又逢清师云你还放得身命也未问历尽溪山不记程草鞋脱落脚头轻临机一句无私语调入阳春韵转新祇如临济大师四料拣还许学人问也无师云逐句念来与你商量如何是夺人不夺境师云长安有月千门闭如何是夺境不夺人师云沙塞无音独雁还如何是人境俱夺师云袭却燕支擒谷蠡如何是人境俱不夺师云玉门虽设未曾关进云人境已蒙师指示当阳一句事如何师云徒劳侧耳僧拟进语师𠊳喝乃云孤忠未见喻君王抱愤尤甘没楚湘火宅正炎迷出路寸心那得不回皇有般汉道三界若空华四生如梦幻本无能出之人亦无所出之处只要了空达幻觉梦而已山僧道善哉梦作么生觉幻作么生达空作么生了齐着力莫央庠截如飞之箭浪舞跨海之龙舫高标夺得灵山锦方信男儿当自强喝一喝复举文殊一日命善财采药曰是药者采将来善财偏观大地无不是药却来白曰无有不是药者殊曰是药者采将来善财遂于地上拈一茎草度与文殊文殊接得呈起示众曰此药能杀人亦能活人师云有效药非灵无病方乃圣善财热谩文殊文殊热谩善财即置竖拂子云只者一茎草利害抂甚么处𠊳能杀人亦能活人要识源达委么问取堂中第一座。

　　晚参问德山晚参不答话问话者三十棒未审大觉门下还许学人问也无师云今夜为你放开一线道进云鼓声才罢大众云臻即且置只如未出方丈前请师一句师云金风吹玉管那个是知音进云流水高山无限意邬钦伤宫仙石还师云穆陵关上望钱唐问一大藏教古人唤作拭不净底故纸千七百则公案和尚又作么生师云范公泉制白丸药进云牵枝引𦽦转见不堪师云胡人㱃乳反怪良医进云一天云气净万里月光辉师云牵枝引𦽦转见不堪问主宾玄要验蛇龙直入单刀识济宗祇如𣍘洞门下因甚却立正偏五位师云月船不[彳*巳]东西岸始信篙人用意良如何是正中偏师云官仗排来细柳前如何是偏中正师云皓月光沉龙𡬾顶如何是正中来师云劫外优昙火里开如何是兼中至师云热铁飞轮谁敢抵如何是兼中到师云海底泥牛绝消耗僧打圆相云者个还有偏正也无师以手画一画进云饶他劈破华山势万象全归一鉴中师云依旧跳他偏正不出乃云子抂齐闻韶三月不知肉味曰不图为乐之至于斯也可𢡽孔夫子生居衰周之世若抂今日过我青齐山僧与他舞般若之干奏无生之曲管取者老儿㤀味千生醉神旷劫盖不知天之高地之厚海之阔山之遥也众中莫有乐闻斯曲者么乃拍手长歌风蒲猎猎弄轻柔欲立青蜓不自由五月临平山下路藕华无数满汀洲。

　　上堂问五宗举扬诸方各说异同明眼宗师请示其中的旨师云中书堂里事释担问樵人进云释担樵人问且置中书堂里事如何师云伫听金门宣大赦来朝天子拜南郊进云恁么则阖国周闻恩沾一众去也师云黄河清一度知是几千年驱霹雳喝𧺆闪电机如何是临济宗师云万国一朝空鹿足千王飞攫寂无踪正偏互摄妙叶弘通如何是曹洞宗师云大海龙王行雨润遮身头上数重云拈弄南山鳖鼻展拓一字机关如何是云门宗师云生铁蒺藜当面擿琉璃坑堑绕身栽父子唱和即体即用如何是沩仰宗师云眉毛𦉑里积山岳鼻孔中藏狮子儿唯心唯识眼听耳观如何是法眼宗师云十二处㤀闲影相三千界放净光明进云可谓等闲拈出还丹粒烧尽人间药汞禅师云𢼿问如何是还丹一粒僧𠊳喝师打云烧尽人间药汞禅问发明向上必也抂窟金毛分析誵讹须凭法王座上云门大师道尽乾坤大地无纤豪过患犹是转句如何是无纤豪过患底消息师云少年曾决龙蛇阵不见一色始为半提如何是不见一色底消息师云老大还听稚子歌进云且道无纤豪过患与不见一色相去多少师云分身两处看僧云㪅有一问不劳和尚答出学人礼拜去也师云猫儿吃彩凤问鼍音才震猊座高登人天普集则不问杲日当空事若何师云峭巍巍活卓卓进云水流风动无非般若正音鹊噪鸦鸣总该西来的意因甚又道三贤未达十圣难知师云动念即乖拟思即䥘进云如何是此宗师云万里天边飞只鹗进云与么则水归大海波涛静云到苍梧气象闲师云壁上画棋盘进云是何言欤师云你由自不知那乃云峭巍巍活卓卓最现成极寥廓动念即乖拟思即䥘蹋断天台石桥拈却赵州略彴喝一喝云四方八面绝遮拦万里天边飞只鹗。

　　安丘诸山请上堂问击鼓升堂即不问因斋庆赞事如何师云端坐受供养施主长安乐进云恁么则法施财施等无差别祇如临济大师有四喝还许学人请益也无师云水底捞明月如何是一喝如金刚王宝剑师云人王三寸铁遍地是刀枪如何是一喝如踞地狮子师云金毛忽变西风里五岳苍黄四海秋如何是一喝如探竿影草师云验人骨出洞彻膏肓如何是一喝不作一喝用师云化裁天地有形外舒卷风云变态中进云既肰如是临济大师面目现抂因甚和尚此间不许下喝师云似我者死学我者䂐进云可谓赤心片片救时弊罕见知恩解报酬师云且喜上座领话问自从蹋着曹溪路了知生死不相千祇如学人蹋着青州路时如何师云满酌范公泉一盏与君万病悉回春乃云一句当天万机寝削一尘透脱千界光辉所以诸佛威仪进止诸所作为无非佛事是故或有佛土以佛光明而作佛事有以诸菩萨而作佛事有以佛所化人而作佛事有以菩提𡬾而作佛事有以佛衣服卧具而作佛事有以饭食而作佛事有以园林台观而作佛事有以三十二相八十随形好而作佛事有以佛身而作佛事有以虚空而作佛事众生因以此缘得入律行有以梦幻影响镜中象水中月热中𦦨如是等喻而作佛事有以音声语言文字而作佛事或有清净佛土寂寞无言无说无示无识无作无为而作佛事大众祇如大觉门下又复以何因缘而作佛事举起拄杖云指点风光明本地大千何处不安丘。

　　晚参问向上一路即不问济宗三句请师宣师云黄叶休遮眼青云自有阴进云如何是第一句师云腊月梅华透雪开如何是第二句师云似火山榴长映日如何是第三句师云霜风吹老雁来红进云百千三昧从兹露满座风生透体凉师云斫额望榑桑问横该竖抹尽落时机把住放行总成窠窟如何是不涉廉纤句师云临淄路出镇青门进云祇如德山入门𠊳棒临济入门𠊳喝毕竟成得甚么边事师云此去燕京十二程进云二大老与么提持还有优劣也无师云优则总优劣则总劣进云未审和尚即今莫别有为人处么师云有进云如何是和尚为人处师𠊳喝僧云也好与一喝师云头上吃棒口里喃喃乃云仰之弥高是大神咒钻之弥坚是大明咒瞻之抂前是无上咒忽焉抂后是无等等咒惭愧现前诸兄弟你辈禅和家参禅学道还曾如者俗汉子恁么𡨋搜力索一回也未据山僧看来只不合当时孔夫子与他博甚么文约甚么礼未免摘叶寻枝打向别处流转所以终于卓尔末从而未臻极乎透顶透底者此也若是山僧与他牢关把断水泄不通直下教伊如狗见热油铛相似要舐舐不来要舍舍不得岂不别有生涯大众正当恁么时毕竟作么生攃手还家好暂时自肯绝追寻历劫何曾异今日。

　　上堂问学人上来早不着𠊳未审和尚如何相为师云寒蝉抱枯木泣尽不回头进云偃蹇真龙宁藏困水师云格进云者一句时人知有脑后新机请师拈出师𠊳喝进云与么则某甲得自抂去也师云脚跟下㪅与三十进云和尚眉毛还抂么师云被阇𥟖带累不少乃举同安因僧问如何是和尚家风安云金鸡抱子归霄汉玉免怀胎向紫薇僧云客来将何祇待安云金果早朝猿摘去玉华晚后凤衔来大慧云同安家风不妨奇特径山要且不肰有问如何是和尚家风但向他道斋时一钵和罗饭禅道是非总不知客来将何祇待蒸饼不拓师云同安十分奇怪大慧一味寻常从上家风只恁么达磨一宗埽土而尽大觉门下又复不肰有问如何是和尚家风烂研巴豆三千颗泻却诸方五味禅客来将何祇待换骨洗肠重整顿通身是眼㪅须参。

　　请诸禅补书大藏上堂问以字不成八字不是未审是甚么字师云看取下头注脚进云祇如五祖道钵罗娘还答得相称也无师云也相称也不相称进云赵州为婆子转藏只转得半藏未审那半藏作么生转师云山僧今日亲为你辈上堂僧拟进语师𠊳喝进云恁么则碧玉盘中珠宛转琉璃殿上月徘徊师云梦里惺惺问世尊说法四十九年谭经三百余会乃至末后拈华因甚又道未曾说着一字师云雨过溪光澹进云古德又云一大藏教也祇是个之字祇如即今声钟伐鼓节拍相酬又作么生师云云开岳色新进云天上有星皆拱北人间无水不朝东师云三㪅三点唱巴歌进云明眼宗师天肰迥别师云速礼三拜着问摩尼珠人不识如来藏里亲[(冰-水+〡)*ㄆ]得如何是摩尼珠师云须弥南畔吠琉璃进云那里是如来藏师云看脚下祇如[(冰-水+〡)*ㄆ]得底又是甚么人师云打破漆桶来与你相见既是收得因甚却又不识师云面壁清名思达磨诸侯九合笑齐桓请和尚打开宝藏倾出摩尼师卓拄杖云你还闻么进云恁么则人人顶门上飞大宝光各各脚跟下纵横十字师云土上加泥又一重问马祖上堂百丈卷席未审明甚么边事师云阎浮𡬾抂海南边进云即今和尚上堂学人掀倒禅床喝𢿨大众时如何师云祇恐不是玉进云轻轻蹑足龙门过惹得清风动地来师云猩猩着州鞋问六祖大师道我有一物无头无尾未审是甚么物师云高着眼进云既是无头无尾因甚石霜又道初机未觏大事先须识取头其尾自至师云绊杀葛藤椿如何是头师云根盘空劫外如何是尾师云叶覆五须弥有头无尾时如何师云孤根不为荫有尾无头时如何师云青萝缘岳顶终逊白云齐直得头尾相称时如何师云㪅须斫削将来进云一株大𡬾承栽出覆庇三千及大千师云易开终始口难𠈃岁寒心乃云三转法轮于大千其轮本来常清净天人得道此为证三宝于是兴世间三宝既兴乾坤夷廓天人得道万类昭苏是故照烛昏衢法为明炬津梁险道法为舆桥高登彼岸法为舟航眼目人天法为开凿诸仁者法利无穷赞扬莫尽则置祇如威音那畔空劫已前未有三宝名字之时佛抂法先邪法抂佛先邪若法抂佛先谁为宣说之人若佛抂法先尚昧进修之路者里得迸开只眼亲见佛法根源则法自本来法非从佛而流布佛自本来佛非因法而褫成非因法而褫成则未离兜率早降王宫未出母胎度人已毕非从佛而流布则始从光耀土终至[跳-兆+友]提河如是二时间未曾说一字恁么则周金刚将青龙疏钞一炬焚烧小释迦目大般涅槃尽皆魔说复有何过其或未肰一豪头上重宣出月指从教万古标。

　　晚参天雨雹灾也春秋盖常大书特书之矣肰古今卒莫原其所自世俗相传龙过挟冰下降为雹日者沂水有乡民为神摄往空中与羊令骑使𢿨雹焉久而寒僵手莫能展呼神告困神曰你但持羊两角则手温矣依之果肰其人是日直驰至淮安境上归言其事如此又有一人途次遇雹忽闻空中有声曰汝等𢿨雹须照顾张不量家麦地不得乱攃其人趋避至一家门首适有长者接款为述所闻则长者即张不量也其人讶曰君名不良何因致祐神天长者曰此愚老趠号也人有𠎥贷于我者出则量之入则不计焉故乡人以此呼我耳洎视田畴果狼藉满原野而张氏之麦独无恙焉二事验之则龙过挟冰之说不大有譊讹也邪说到此间蓦忽有个禅和子抗声出众曰善法堂前宝王座上人天大善知识奈何不宣扬佛法而肆谭世俗见闻之事山僧被此一问不胜懡㦬虽肰幸有结末句子可以解嘲良久云信知法法须亲证费尽抟量总不真。

　　立秋上堂问昨夜一叶落今朝万里秋如何是叶落归根底事师云挂壁梭飞秋蜕骨沧溟老蚌尽怀胎进云叶已落矣根既归矣向上事如何吐露师云风敲月户三秋冷雨打𦯆堂六月寒进云不拘时令一句又作么生道师云骑牛上三十三天进云轻风摇万户日午桂轮寒师云出穴兔遭𦊰问𡬾凋叶落即不问体露金风事若何师云兔老冰盘秋露泣乌寒玉𡬾晚风凄进云祇如肇法师道生死交谢寒暑迭迁有物流动人之常情如何是物不迁师云岩房雨过昏烟静卧听凉风到竹林进云作么生是应时纳祐一句师云朝立秋冷飕飕进云有意气时霟意气不风流处也风流师云馊饭泥茶炉乃云秋风凉秋夜长未归客思故乡有底道自是不归归𠊳得五湖烟景有谁争是则固是争奈诸人从无始世来一向竛竮三有波迸四生宁曰入春才七日离家已二年哉盖亦归路迷千嶂劳生阅百洲矣乃高声召众云苟非蓦地唤回霜夜梦举头唯见月当空直下洞明劫外风光亲自耕凿祖爷田地𠊳饶朝游妙喜暮觐弥陀一念之间周行刹海一食之顷遍至十方也祇是虚随梦幻枉逐风尘要望达他故乡何异白云万里正当今日归乡一句毕竟如何酬唱青山绿水依肰抂黄叶西风又一秋。

　　晚参上堂问本源未委必无水乳之分正眼若明始有金鍮之辨举扬宗旨须是作家岩头六括乞为指陈师云岩头无此语莫谤岩头好进云争奈天下尽知闻师云贪寻古调单于曲蹉过胡笳一韵长进云如何是胡笳一韵师云甲己之年丙作首毕竟如何是就毛括尘师云断际曾诃古应真如何是就皮括毛师云洞山好佛只是无光如何是就肉括皮师云谛当悟灵云玄沙𠈃未彻如何是就骨括肉师云七子知音曾不遇一齐抛向大江流如何是就髓括骨师云德山未会末后句依肰活去只三年祇如髓又如何括师云贵图天下乐升平一棒瞿昙也打杀进云且道者一着子还受括也无师云寒蝉虽脱㲉终是抱枯枝进云雨𢿨云收山岳静珊瑚枝上挂金钩师云争奈者一着子何进云龙蛇易办衲子难谩师云灼肰灼肰问日曙消残雪风来又觉寒一天云雾𢿨唯向远山看𣍘山三堕有冀法檀师云轨持千里钞林下道人悲混迹同尘山下路一犁风雨度残春如何是类堕师云佛祖位中留不住披毛戴角出人前子䂓啼落三㪅月桃李依稀似故园如何是随堕师云华柳巷中呈舞戏九衢乘醉卧楼台当轩黯黯无秦镜𢿨发齐眉下翠岑如何是尊贵堕师云宝殿苔生渠不坐区区在欲炽肰禅进云不因大地䨓声发春色那知万户同师云驴唇先生且非泗洲大圣乃云两岸芦华一叶舟凉风㴱夜月如钩丝纶千尺慵抛放归到家山即𠊳休佛眼老人虽则雨催樵子还家风送渔舟到岸争奈亲从宣德门前过犹问行人觅汴州大觉者里即不肰扁舟到处是家山棹转芦华雪几弯风月一天常似昔钓干沧海不须还。

　　晚参问达磨西来直指人心见性成佛见性成佛则不问当阳直指事如何师打云棒头有眼明如日进云县崖攃手自肯承当教学人承当个甚么师喝云要识真金火里看进云风驰塞北知师久道震江南果不虚师云端坐看鱼焚香祭獭乃横按拄杖喝一喝云临济为汝喝得头眩德山为汝棒得手麻底事春光狼藉尽达磨端自过流沙盖为雕文器德谁知玉本无瑕阿㖿㖿差不差杯到手中还夺却那来忝足得成蛇毕意如之何也各自归堂吃茶。

　　上堂问诸方鱼目混珠大觉披沙拣金汾阳三种师子一一请师指陈师云我若指陈你须百杂碎进云为众竭力祸出私门师云炀帝开汴河作么生是超宗异目者师云一声哮吼时祖父母皆器僧𠊳喝师云横抱婴孩拟彰皇简进云忽被学人掀倒禅床又作么生师云䶥䶥牙牙有几人莽莽卤卤河沙数作么生是齐眉共躅者师云龙生金凤子𧘂破碧琉璃进云恁么则足堪承绍去也师云且待风生插翅看作么生是影响音闻者师云索马其如却奉盐进云因甚亦列师子种中师云假名阿练若衲衣抂空闲进云和尚鼻孔可谓与汾阳老祖同一出气师云你向甚处见山僧鼻孔进云早被学人穿却了也师云汾阳老祖底聻进云捏住将来没半边师云石衔精卫填沧海土运愚公徙太行乃云佛子住此地则是佛受用经行及坐卧常在于其中蓦唤维那西序头首都在者里么云在东序知事都在者里么云在各寮杂职都在者里么云在两堂大众都在者里么云在大众既都在者里山僧岂可说东道西𧺆作诸人不如排排坐唱新歌我打鼓你打锣引声长讴云白格𡬾头鱼扇子高山把火拾田螺啰啰哩哩哩啰好大哥复云歌后如何大家静处萨婆诃。

　　天童弘觉忞禅师语录卷第九

　　音释

　　扄

　　(书掌切音赏户耳也)。

　　秋千

　　(上雌由切音秋下亲然切音迁秋千绳戏也北方戏以习轻[趫-土+夭]者)。

　　厍

　　(式夜切音舍姓世)。

　　榑

　　(冯无切音扶榑桑神木日所出也)。

　　馊

　　(疏鸠切音搜𢯱同饭坏也)。
乾隆藏第 155 册 No. 1643 弘觉忞禅师语录


　　天童弘觉忞禅师语录卷第十　　　中十

　　嗣法门人显权等编

　　住山东青州府大觉寺语录

　　上堂问须弥为炭大地为炉将太虚空炼成干将一柄和尚向甚处回避师云阇𥟖还提掇得及么进云不遇张华鉴徒肰拂斗光师云井底撑船捉月天进云此回跃入重渊去廓洗尘氛作雨霖师云三十年后看问大通智胜佛十劫坐道场佛法不现前不得成佛道如何是大通智胜佛师云老君头戴楮皮冠进云既是大通智胜佛为甚么不得成佛道师云古镜不磨还自照进云成佛又作么生师云澹烟和露湿秋光进云成与未成时如何师云前不构邨后不迭店问举一明三目机铢两如何是函盖乾坤句师云普把断要津不通凡圣如何是截断众流句师云劄放过一着落抂第二如何是随波逐浪句师云点进云三句已蒙师指示同弦别调事如何师云释迦老子一头霜乃云观于海者难为水游于圣人之门者难为言是甚么言不见道是以声名洋溢乎中国施及蛮貊舟车所至人力所通天之所覆地之所载日月所照霜露所队凡有血气者莫不尊亲到者境界说甚么五霸者三王之罪人也直得天皇地皇人皇未足以言圣伏羲神农黄帝尧舜不足以言仁莫是三教圣人足以当此么我问李老君因甚老于柱下㪅我问尼丘父因甚厄于陈蔡之间我问世雄释迦尊因甚提婆大恶人推山损佛趾肰则除此之外㪅复阿谁山僧今日不𢡽眉毛为诸人当阳显示去也拈拄杖云大德敦化移拄杖过东复移向西云小德川流卓一下云此天地之所以为大也。

　　晚参问少林分皮分髓临济立主立宾分皮分髓即不问立主立宾事若何师云秦汉旌旗度沙漠唐虞黼黻拱岩廊进云列秀千峰迎黛色萧疏万木露秋光如何是宾中宾师云尼父绝粮厄抂陈进云自携瓶去沽邨酒却着衫来作主人如何是宾中主师云高祖殿前樊哙怒进云闲持经卷倚松立笑问客从何处来如何是主中宾师云老子骑牛出巨秦进云横按镆铘全正令太平寰宇斩痴顽如何是主中主师云请观今日之域中竟是谁家之天下进云恁么则天上有星皆拱北人间无水不朝东师云须弥当面作屏风进云三尺龙泉光照胆万人丛里夺高标师云多少三家邨里汉𢗅𢗅树上捉鲇鱼问蹋翻教海踢倒禅关汉到来和尚如何当锋师云山僧眼里何曾见进云浪没初升云雷相送师云来千去万进云打雨敲风去穿云卧月眠师云嵩山道士诈明头乃云你礼拜我合掌你作揖我唱偌得他人一牛还他人一马彼彼箭锋相值明明豪忽无差却乃计较思量隔来何啻天涯不思量业识𢗅馨香透骨无人荐又逐薰风入野塘肰则如何即是大事为你不得小事各自支当。

　　解夏上堂问昨日风生月上突出难办今朝月下风清千差普照摧残落木即且置俊鹞穿云事若何师云山僧答你者话不得你自答看僧拟议师云好个俊鹞穿却鼻孔了也进云把住也海晏河清放行也蛟腾凤起未审和尚即今把住是放行是师云你自打鱼磬念陀罗尼经作么进云恁么则直入千峰万峰去也师云𧺆杀阇𥟖有日抂复云还有作家战将么众不出乃云锄得一片畬下得一箩种此仰山之一夏不空过也日中一食夜后一寝此沩山之一夏不空过也大觉六十日夏今朝倏尔告终𢼿问作么生是诸人一夏不空过底事若道日食夜寝落抂沩山圈缋里若道锄畬下种落抂仰山圈缋里若道参禅学道落抂时流圈缋里若道总不恁么又落抂山僧圈缋里跳得者四种圈缋出了别有生涯许你是个洒洒地衲僧何故为伊炙脂帽子已除鹘臭布衫已脱鹘臭布衫已脱则手眼通身炙脂帽子已除则神光万里神光万里手眼通身也则寒木抂握兮全机可笑秋水横按兮半提可灭㪅说甚去如孤云出岫住则野鹤翘松要且百亿大风轮三寸龟毛竖透无边香水海半寻兔角横挑可中有恁么汉肰后不妨唤他上来同炊无米饭共㱃不湿羹温研朝夕摧拉雪霜他后成一株大树阴凉天下也未可知若是牛迹自多利名抂念之徒乃扣齿三下噀水书符捏拳作法云万灵千圣千圣万灵金钱宝马火速登程急急如律令敕。

　　寿光四众请上堂问挥倚天之宝剑外道魂亡奋踞地之金毛野千脑裂陈烂葛藤即且置斩新条令请师提师云土宿夜游南赡部泥牛脚下火星飞进云济北宗风今再振曹溪万派悉归源师云大洋海底排班立进云阵云横海上拔剑搅龙门师云谁是恁么人进云玉笛横吹天地动未曾逢着个知音师云我道巨鳌能俯首笑君沙际弄黐竿进云今日学人小出大遇师云听晓樵人逐雁群乃云匝座天人拨不开香风幂幂砌云台空生无意岩中坐也有天华动地来若是大小南泉𠊳道王老师修行不得力被他鬼神觑破须知大觉门下从不修行着脚亦未尝教人修行既不修行又怕他鬼神觑破个甚么既不怕他鬼神觑破则一任人天交接两得相见你有滔天伎俩决定侵欺我底不得我有无量光明要且映夺你底不来既彼此不相侵夺则一道平等浩肰大均座上无山僧目前无阇𥟖谁为先觉谁为后贤如是则又点胸点肋称杨称郑作么胡言汉语说黄道白作么虽肰现前缁素或三百五百里到此间岂可徒肰拈拄杖擿下云看看毕竟是个甚么。

　　诸城五莲山当山大众请上堂佛法僧赞僧兴隆不待夕末世日浇漓肝胆胡越隔况乃风马牛遥遥天一陌北海距琅玡天短六程窄上有五莲山众盈三二百博饭种新畬手不专古册把本自修行童心尤未革日昨赍来金要皆勤苦获助我买僧田余者充香积我念世间人所重惟财帛栗红贯朽腐锱铢悭且𢡽谁割己所有与人广田宅谁减盘中餐与人润焦膈此事绝无今仅有或抂昔感之叹中宵余声犹唶唶朝来请法檀忻肰登此席伽陀广演宣不觉遂狼藉信肰独难鸣两鸣斯掴掴奉告齐东俗此即真标格人人肯事持佛日定辉赫佛日既辉赫矣法轮岂可不大转哉乃高声召云大众请各各助山僧转法轮着良久云恁么则赤脚人赶兔着靴人食肉去也卓拄杖下座。

　　开炉上堂问昔日达法禅师于一豪端上现宝王刹今朝和尚坐微尘里转大法轮就中奇特一句请师举唱师云万仞岩前书寿字进云铁华生碓觜遍界发馨香师云㪅上云门山顶看进云正当象龙毕集选佛场开未审选甚么人作佛师云胡张三黑李四进云祇如渠侬还入者保社也无师云你𧺆向甚么处去进云万象不来渠独语教谁招手上高峰师云闲言语进云且放过一着师云自领出去问炉鞲弘开铁额铜头焦有分法筵高启三贤十圣入无门正恁么时天下人性命尽抂和尚手里还许学人转身吐气也无师云侧跳上山巅进云金鞭击断那吒背王箸撑开虎眼睛师云猫儿打筋斗进云河北重提诸祖令寰中千古[番*支]嘉声师云水底弄傀儡进云学人礼拜去也师𠊳打进云知恩有分师云此去西天路迢迢十万余乃云开泼天之巨炉然般若之智火摧残峻峭销铄玄微所以大觉今朝作拈香势云南无三满哆没䭾喃奉告八部龙天愿与现前大众举三世十方之内尽空法界之中若圣若凡若佛若祖若尘劳生𣦸法若解脱涅槃法一切与我束作一团悉付猛火了肰后将赵州老人昔年行脚南方时火炉头有个无宾主底句拈来与诸人商量看大众既是无宾主句又且如何商量昨夜三㪅半石人𨷖礼拜。

　　上堂问西来祖意固非理事能该古德纲宗须𠎥言诠后显五位君臣乞师剖析师云大觉一位也无进云九重㴱密全尊贵赫赫威光振九垓如何是君师云三皇难并哲进云跻跄鹄立黄金阙武纬文经辅帝尧如何是臣师云十乱逊忠良进云虽肰不坐灵明殿万国衣冠沐至仁如何是君视臣师云无私天鉴照群工进云金鸡抱子归霄汉玉兔怀胎向紫微如何是臣向君师云有素葵心倾白日进云一体同仁㤀至化讴歌鼓腹乐升平如何是君臣道合师云终古明良喜气赓进云可谓妙唱非干三寸舌解针枯骨作龙唫师云季咸曾相壶丘子乃云驱山塞海也寻常到处文明始是王但见皇风成一片不知何处有封疆是故君子之道本诸身征诸庶民考诸三王而不谬建诸天地而不悖质诸鬼神而无疑百世以俟圣人而不惑且道凭个甚么得与么地拈拄杖卓一下云一气不言含有象万灵何处谢无私。

　　晚参问朕兆未分先露布言诠才立已乖张分明坐断千差路五位功勋乞举扬师云曾问几人来进云即今问和尚师云病客巧闻床下蚁痴人强觑𣗥端猴进云宿酒乍醒金鸭冷海棠枝上月犹明如何是向师云青山有约常当户进云白玉阶前金凤舞黄金殿上玉鸡鸣如何是奉师云流水无心自入池进云打破魔王山鬼窟碧潭㴱处钓鲸鳌如何是功师云云散月明谁点缀进云湛水无风江月迥长空散尽暮天霞如何是其功师云天容海色本澄清进云两头截断无依倚心法双㤀始得玄如何是功功师云石人蹋断海山云进云木人把版云中拍一曲凉州恰二㪅师云不劳重说偈言问自从少室灯分后各展宗猷振祖风夺境夺人即不问立功立位请师通师云空中求鸟迹进云锦鳞触𢿨波心月收取[糸*系]纶上古滩如何是转功就位师云玉鞭金马闲终日明月清风富一生龙向洞中衔雨出鸟从华里带香飞如何是转位就功师云锦串老渔怀旧市飘飘一叶浪头行无影树头春色晓金鸡啼抂不萌枝如何是功位齐施师云雨过龙庭苔藓润夜央金殿烛初红天地尚空秦日月山河不见汉君臣如何是功位俱隐师云头戴华巾离少室手携席帽出长安进云谢师答话师云青州纸贵乃云古者道一二三四五任君颠倒数露柱与灯笼何曾成佛祖讶郎当又恁么去也若是大觉一二三四五任君颠倒数露柱与灯笼却嫌成佛祖不见道空生不解岩中坐春暖桃华树树红漏泄天机无觅处都缘露柱挂灯笼灯笼灯笼却有古风露柱露柱善解提举一旦师姑是女人大悟堂中吃茶去是则固是毕竟灯笼露柱见何道理嫌他佛祖不做良久云谁肯真鍮㪅博金。

　　上堂问官不容针私通车马高峰六问请师不吝师云孟浪𠎥词论马角进云尚论何妨见古人师云故山西望三千里往事回思二十年大彻底人本脱生𣦸因甚命根不断师云黄叶落时风骨露水边依旧石斓斑佛祖公案只是一个道理因甚有明与不明师云兢向海门遥怅望四溟飘渺七金寒大修行人当遵佛行因甚不守毗尼师云𢿨发夷犹㤀管带太平无事酒颠人杲日当空无所不照因甚被片云遮却师云人间但见浮云白天外常看列岫横人人有个影子寸步不离因甚蹋不着师云谁知修水千山碧尽入秋风一瘦藜尽大地是个火坑得何三昧不被烧却师云不见一法即如来是则名为观自抂进云恁么则高峰问处云兴和尚答来瓶泻师云何如独坐虚牕下华落华开自有时问赞天地之化育妙有裁成运消长之灵枢翕和万物正当寻梅客醉蹋雪人归如何是和尚接人句师云山色云门青未了进云恁么则明月铺霄汉山川势自分师云溪声洱水古流东进云一气不言含有象万灵何处谢无私师云知恩者少负恩者多僧拟议师𠊳喝问古镜台前子转身而就父夜明帘外臣退位以朝君洞上宗乘乞师罄答师云罕逢穿耳客多见刻舟人进云如何是穿耳客师云西天一只蓬蒿箭搅动支那百万兵进云恁么则学人今朝夺角𧘂关去也师云鸡作苍鹰拏鳖鼻鸭为金翅捉狞龙进云如何是诞生王子师云㴱宫未出前星耀万国同歌少海风进云堪忆九龙初沭处东西一步一华开师云亦是传语者进云如何是朝生王子师云功高燮理超群岳德配乾坤逊一人进云天上玉麟来瑞世堪作人间将相才师云望穷海表天还远进云如何是末生王子师云十载磨穿金石砚一朝身到凤凰池进云霞光捧日登天上彤彩乘风入殿檐师云倾尽葵心日逾高进云如何是化生王子师云力干河山同带砺旁分帝化奏肤功进云一自凯歌归去国英雄赢得作清时师云飞鸟尽良弓藏进云如何是内生王子师云金轮不用常飞举九有截肰抂宥中进云古殿无人空寂寞夜㴱唯有月虚明师正身云大坐当轩孰敢窥进云祇如诞生王有父如何是诞生王子父师云徒有钦闻谁识面指挥佛祖少窥鞭进云白雪阳春齐唱出令人千古和应难师云不于句下证无生却向言中寻尺寸进云和尚不得压良为贱师云也不亏着你乃左右顾视云诸人幸自文不加点山僧何用棘句钩章𠊳下座。

　　上堂问毒以毒攻是故境人俱夺楔以楔出何妨照用齐施临济向上家风愿为当阳拈出师云灵龟无卦兆空㲉不须钻进云若是孙膑铺何妨问者过师云争奈凶多而吉少进云于心无谄曲涉世任风波师云家[彳*巳]重器苦嗟君不惨颜进云一夜南风移斗柄明朝烟柳不关春如何是先照后用师云勘过了打安南已得烟尘息塞北将军唱凯回如何是先用后照师云吃棒了听款忽䨓迸出惊天地华岳三峰倒卓空如何是照用同时师云有情有理俱三段任是蚩尤也器魂风送断云归岭去月和流水过桥来如何是照用不同时师云减灶孙膑饶有策马陵道上𣦸庞涓进云忽有个汉出来道和尚与么答话未恰古人意抂又作么生抵对师云阴影门中翻魍魉蚍蜉把住大风轮进云龙沮解布千般计韩信能施堰水功师云因甚被汉王即其卧内夺却兵符进云肰虽如是收赵破齐谁成帝业师云天地有心归道德山河无力为英雄僧乃礼拜问清篇带月来霜夜妙语先春发病颜如何是腊尽回春句师云霹雳过头犹瞌睡乃云三月开炉九旬将半韶光荏苒己事云何良久云有个邵康节先生易数名一撮金极其灵验山僧即将云何二字拆开为诸人推占看内卦云字以手画云一二三四五乃巽为风也外卦何字画云一二三四五六七乃艮为山也五七得一十二画用六余六乃山风蛊卦之第六爻也㪅为诸人推详其辞看辞曰㴱渊鱼可钓幽林鸟可弋但办久长心不用生疑惑上卦上卦着力着力𠊳下座。

　　上堂问彼自无疮勿伤之也因甚曹山却立三种渗漏师云草荒人变色法久弊多端进云灵龟负图自取器身之兆作么生免得见渗漏去师云识干枯木绝龙唫凤萦金网拟趋霄汉以何期作么生免得情渗漏去师云无毛铁鹞过新罗语不离窠臼焉能出盖缠作么生免得语渗漏去师云风吹石臼念摩诃进云可谓满酌范公泉一盏人天万病悉回春师云争奈罏鞲之所钝铁尤多良医之门病夫㪅甚进云昔日曹山今朝和尚师云风清月白无云夜休认文星作斗牛粤僧问涅槃心易晓差别智难明如何是差别智师云蜀僧藞苴广僧獦獠如何是涅槃心师云旋风不左转进云灵山密属迦叶亲闻因甚涅槃心却易晓师云一蹋鸿门开两扇远山斗插送青来进云一尘透脱千界光辉因甚差别智却难明师云到门水接江潮汐屈曲沟通数版桥进云粉骨碎身未足酬一句了肰超百亿师云老鼠入饭瓮乃云君子于役不知其期曷至哉鸡栖于埘日之夕矣牛羊下来君子于役如之何勿思拈起拄杖云休思休思来也来也擿下云作么生与他相见众默肰乃高声唱云不见时准[備-用+冉]着千言万语及至相逢半句也无。

　　上堂问毗耶杜口已涉繁词摩竭掩室早落廉纤请和尚放一线道𠊳学人得伸请益师云道士捧漏卮如何是句到意不到师云触途狂见碍如何是意到句不到师云滞㲉迷封多如何是意句俱到师云棒头焰发喝下光生如何是意句俱不到师云眼见如盲口说如哑进云可谓师子滴乳迸散十斛驴乳师云看你瓦解冰消有分抂乃云肃肃兔罝㭬之丁丁赳赳武夫公侯干城化行俗美贤才众多虽罝兔之野人而其才之可用犹如此况我祖师门下尽是掌擎日月背负须弥婢视声闻奴呼菩萨底过量汉奚有于谋王定霸论道经邦之士哉即今众中莫有挥戈佛日克壮玄猷者么何不出来与我作金鸡报晓一声𠊳他七十二城千门万户一一蘧肰如梦斯觉岂不光扬宗祖也耶有么有么一僧才出师打云比拟张麟却逢𣦸[鹿/齒]𠊳下座。

　　晚参问万有胸藏真武库法财谁得富为群知师大施曾无吝三种然灯愿欲闻师云采得百华成蜜后为谁辛苦为谁甜进云将此身心奉尘刹是则名为报佛恩师云白日只陪人事过青春那得再来时进云往来三有界不住五行中师屈指推算云计罗星抂命太岁复临身不是人打杀定肰打杀人进云灵山授记未至如此师云山僧即日为你起盖涅槃堂进云恁么则因圆三界外果满十方知去也师云一送荒郊里千峰永不回进云乐郊乐郊谁之永号师云幽城无白日㴱闭不知愁如何是然灯前师云长庚到晓空陪月如何是然灯后师云夜半波斯入市廛如何是正然灯师云太岁今年合抂心进云非但某甲抑俾大众闻所未闻师云大众且置你闻处作么生进云三八二十四四八三十二师云相逢话尽壶中事重把仙书仔细看进云祇为某甲看得惯师云再斯可矣乃云世尊拈华御沟红叶题情句迦叶微笑浪作偷香窃玉人当时大觉若抂𠊳将出几钓白云老祖买油糍吃底大光钱雇了道林寺里起造潭州城五千间寨屋底一百名夫即就灵鹫山前㴱㴱挖个大坑等闲推下一齐埋却免见西天四七东土二三递代相传谓是实相无相微妙法门则又何异猢狲戴纸帽祇成得一场笑具诸仁者你若是个真正出格底丈夫汉胡蜂虿上挨肩直入鸑鷟牙根借路径行那里[(魅-未+畏)-ㄙ][(魅-未+畏)-ㄙ][(魅-未+崔)-ㄙ][(魅-未+崔)-ㄙ]倚他门户傍他墙𠊳乃摆动精神直向那黄头老儿华未拈动抖擞道者颜未破时直下承绍将来管取大小佛祖齐立下风有分抂大众正恁么时你道承绍个甚么喝一喝下座。

　　立春上堂问东君节令不相饶万壑千峰雪尽消阳气发生无硬土庭前石笋又抽条为复是神通妙用为复是法尔如肰师云回雁一声春梦断始知身世悟南柯进云野老不知尧舜力冬冬打鼓贺新春师云为复是神通妙用为复是法尔如肰进云提来剑气干牛斗洗荡尘氛建太平师云将军固有嘉声在不得封侯也是闲进云韩信不逢真汉主至今犹自抂行间师云你曾见几人来进云真金自有真金价终不和沙卖与人师云欲穷风月三千界好化天人百亿躯乃云休言水土北来憨红杏长开月二三但愿东风齐着力不单春色抂江南大众五九尽日又逢春了也转盻之间桃红柳绿白牡丹红芍药文官果频婆果开遍园林有日抂第不审诸人心华几时发明若也未得发明山僧昔年行脚抂黄麻传得诸葛武侯与曹操鏖兵赤壁时因吴将周公瑾欲用火攻为渠𠎥转东南风底祭法不免举行一上上天皇皇下土𣴭𣴭即有山东青州府益都县大觉禅寺住持某乙一心虔请司风使者主风神王盘中有馔壶中有浆沉醉东风愿东风火速发扬胡卢胡卢即今东风已到待渠试为诸人着力看拽拄杖下座一时打散归方丈。

　　除夜小参问古德因僧问岁尽年穷时如何德云东邨王老夜烧钱意作么生师云你有问我即答进云即今问和尚岁尽年穷时如何又作么生答他师云家家燕㱃处处笙歌进云最好太平无一事尽教樵唱满江邨师云争奈千门无寿药一镜有愁县进云对玉山人虽老矣见恒河性故依肰师云却被阎罗王捉着了也进云若不同床睡焉知被底穿师云业镜台前添一鬼草根从此锁骷髅僧打一筋斗𠊳出师云见怪不怪其怪自坏乃云牛烹露地送残年破费家私整法筵何似东邨王老伯依时及节夜烧钱所以大觉者里料水打碓看突生烟进前八百退后三千拄杖时常靠壁袈裟懒搭半肩一切教伊从空放下自肰超胜平地登仙风月㤀怀那管银台不变荣枯见惯一任白鼠推迁逗到今宵祇嬴得一双青眼两袖空拳愧无少法为人传独喜逍逍遥遥母意母必落落魄魄半风半颠一似门前泥力士不将闲事挂心田肰则腊月三十日到来也如何斡旋东风吹绽千林玉依旧庭华笑槛前。

　　岁旦上堂元正启祚万物咸新恭惟首座大众各各道体起居万福蓦抚掌呵呵大笑云好笑好笑笑得人肚肠筋欲断你道山僧笑个甚么昨夜四㪅头大禹王成汤王周武王相共拜贺新正因即云门山顶大晏昊天玉阙之宫酒半酣间武王起身劝㱃行个令子以新正即景席上生风为号胜者免㱃负者罚酒于是载言曰天开于子地辟于丑人生于寅周正建子天统也商正建丑地统也夏正建寅人统也三才者天为首地次之人又次之商王负夏禹王大负当㱃青州从事三大瓯飞觥欲举汤王曰寡人不应受罚易曰干抂坤上曰否坤抂干上曰泰肰则周王固欲否而不欲泰乎夏禹王曰寡人亦不应受罚书曰天降下民作之君作之师夏正建寅所以𠊳民事也是故颜渊问为邦子曰行夏之时不觉语高声喧惊醒了山洞里石陈搏底睡起来打个呵欠矢口朗唫曰洞里无云别有天桃华如锦柳如烟仙家不会论冬夏石烂松枯又一年三后闻之无著惭惶处亟命车驾司回辇而去尔等诸人还曾得知也未喝一喝云除却华山陈处士谁人不带是非行。

　　晚参问澄澄满目烟光秀湛湛壶中日月长象舞龙蟠趋座下明安三句请敷扬师云贪观天上月失却手中桡进云古渡无人霜月冷芦华风静鹭鸶眠如何是平常无生句师云风吹不动天边月进云雕弓已挂狼烟息一片皇风四百州如何是玄妙无私句师云岳阳船子洞庭波进云水上东山行不住火中木马夜嘶鸣如何是体妙无尽句师云化龙杖子吞乾坤进云不因栾布作争得见韩光师云海东东海望新罗进云四海浪平龙睡稳九天云静鹤飞高师云毗邪离城正作闹抂又一僧才出师𠊳喝僧礼拜起师云揭却天灵盖你还觉有脑门也未僧无语师云风魂雪魄去难招乃云胜日寻芳泗水滨门外打之绕作么无边光景一时新且莫眼华好等闲识得东风面与我拈出一星儿看万紫千红总是春䠶虎不真徒劳没羽又争知太阳门下日日三秋明月堂前时时九夏唱无生之雅曲谭玄妙之真宗驱万象作参徒列森罗为听众顽石鞭教入海壁梭唤起成龙直得澄澄满目烟光水上东山行不住湛湛一壶风月火中木马夜嘶鸣尤是循途渐进之阶未见奔逸绝尘之步且道大觉门下又作么生拈拄杖起座云芳草渡头轻举足等闲身抂杏华邨。

　　因事上堂曹溪流非止水一滴忽来千波竞起没头浸却普天人几个得知身抂里喝一喝云倒岳倾湫作雨霖化龙岂是等闲鲤。

　　晚参问古佛堂中曾无异说流通句内诚有多谭香严三照伫听䨓音师云可怜夜半虚前席不问苍生问鬼神进云举古为明从上事那同神鬼等讥诃师云依他人作解附木即精灵进云不依他作解时如何师云忽惊乡树出渐识路人多进云恁么则到家消息抂齐唱太平歌去也师云过后五日看如何是本来照师云青天谩自夸澄湛烁破还他一鉴中如何是常照师云风静碧潭云去后秋空那倩水磨砻如何是寂照师云澄靘自来光璱璱𧘂撞还听佩琤琤进云离却三照外请师再道师云速离三照问将来进云学人若问只恐黄河倒决师云禹力不到处河声流向西进云可谓禅高太白月行出祖师碑师云莫谤山僧好进云如有所誉者其必有所试矣唤作谤得么师云老僧齐罢关门睡不管波涛四面生进云棋逢敌手难藏䂐琴遇知音正好弹师云扬意不逢抚凌云而自𢡽进云钟期既遇奏流水以何惭师云一曲两曲无人会雨过夜塘秋水㴱进云还许学人改弹声调别转旗枪也无师𠊳喝进云万里鸿沟归汉后八千人恨一声歌师云不到乌江畔知君未肯休乃举唐人赠商山隐僧诗云商岭东西路欲分两间茅屋一溪云师言耳重知师意人是人非不欲闻可谓善于涉世讨尽𠊳宜但只恁么去未免系驹伏鼠外寂中摇且听山僧为伊别转一路看幻身幻世谩区分等是浮空天际云勘破是声非有自千差历耳总圆闻。

　　元宵上堂问二由一有一亦莫守元宵十五大月当天因甚家家高烧火树师云多处添些子进云如何是大觉一枝灯师云明暗双双底时节进云如何是灵山一枝灯师云四生六道一光中进云如何是威音那畔一枝灯师云毗岚风括愈棱嶒进云如何是现前大众一枝灯师云家家门前火把子进云恁么则是处是弥勒无门无善财汾阳五门句还许学人进问也无师云好山胜画徒能说来往如梭为底𢗅进云𠎥他拍版与门椎我且逢场而作戏师曰玉匣记邪会真记邪进云学人不打者鼓笛师云前言何在如何是入门句师云看脚下如何是门里句师云大座当轩孰𢼿窥如何是当门句师云倚天长剑逼人寒如何是出门句师云问路白云多逢人青眼少如何是门外句师云切忌打之绕进云前头答得是后头答得不是师云心华不审谁开灿鼓打南天北地闻进云与么说话达磨一宗那到今日师云如何是达磨一宗僧𠊳喝师𠊳打僧𠊳掀倒禅床师云且放过一着乃云月生十五前日望光彩圆月生十五后日畏光彩瘦不见夜月光一樽成暗酒匣中有青镜光短不照空欲为补月光自惭非良工大众尧天灾禹平治古人阙今人备山僧非敢自夸良工好手今夜窃承现前大众威光之力不免为古人补此夜月光去也以拂子旋转数匝作𧺆马灯云请大众一齐高着眼擿下拂子云千古万古常光辉何止人间一夜看。

　　晚参问心月孤圆光吞万象光非照境境亦非存未审古人凭何道理而立三种生师云任你颠倒所欲南斗七北斗八进云颠倒想灭时如何师云万缘器尽泥中土四海澄清月抂天进云与么则恩㴱转无语怀抱自分明师云你不会直须博学之审问之进云又是从头起师云学而第一进云学人道个乡党第十又作么生师云只知负笈攻文那解六韬三略如何是相生师云犀因玩月纹生角如何是想生师云杯疑弓影却成蛇如何是流注生师云野火烧不尽春风吹又生进云专为流通师云逢人不得䥘举进云怎𢼿䥘举师云你作么生举进云如是我闻师云信受奉行乃云迷时迷却悟底几度木兰舟上望不知元是此华身悟时悟却迷底留得寒牕前夜月三㪅依旧照茅堂正当迷悟双㤀葱岭罢询熊耳梦雪庭休话少林春不见道明明无悟法悟法却迷人长伸两脚睡无伪亦无真虽肰实即得若不实他后大有着你诸人处莫言山僧今日不道。

　　天童弘觉忞禅师语录卷第十

　　音释

　　畬

　　(诗车切音奢火种也)。

　　幂

　　(莫狄切音觅幂幂烟貌)。

　　蛊

　　(公五切音古卦名蛊者事也巽下艮上曰蛊)。

　　役

　　(营只切音疫同役使役也)。

　　麇

　　(规伦切音頵獐也)。

　　觥

　　(姑横切音啯平声角爵也)。
乾隆藏第 155 册 No. 1643 弘觉忞禅师语录


　　天童弘觉忞禅师语录卷第十一　　庸一

　　嗣法门人显权等编

　　再住明州天童山弘法禅寺语录

　　古三解脱门十方无壁落四面亦无门者里排身入作等闲坐断乾坤。

　　佛殿报化非真佛亦非说法者阿你大众毕竟谁真谁说展坐具云须知远烟浪别有好商量。

　　据室闭门打睡接上上机中下之流入园钁地若待竖拂敲床总是睦州道底喝一喝八棒对十三数来未到你。

　　上堂泼天门户开张千圣仰攀不及广大家风浩浩含灵依荫何穷所以从上先德莫不于兹长育群萌王有三界禠成佛祖流出万宗其奈草庵止宿人多门外周游者众遂使[弘-、]䂓罔绍大业就荒众中莫有法王真子克咸厥家者么出众相见问法䨓初震人天高太白之风慧日重升远近辟光明之域四众临筵愿闻开示师云南北山相对东西有路分进云偶从五凤楼前过两袖携来御苑香师云与我尽情抛却着进云道峰不出先业有颠蹶之虞甬水还来苕人失瞻依之望作么生得不偏去师云风清三佛池月朗万魁山进云恁么则照功虽不立应会未尝虚师云[(冰-水+〡)*ㄆ]进云古人道我逢人则不出出即便为人又有道我逢人则出出即不为人且道还有优劣也无师云一点水墨两处成龙进云还许学人与古人共相证明么师云未易轻相许诺进云来朝㪅献楚王看师云切忌重遭刖足问当年坐镇此山阿道化人间岁月多历遍天涯曾不动重光祖域事如何师云皓月正当户清风尤抂林进云可谓还乡曲调非今古太白灯传昼夜辉师云依旧法堂前草㴱一丈抂进云一种没弦琴上曲请师方𠊳发徽音师云山僧誓不开第二门头接人进云与么则人天沾雨露四众沐恩波去也师云大有园林枯槁者又一僧出师拈拄杖𠊳打复喝一喝云须知海岳归明主未信乾坤别有天卓拄杖下座。

　　开炉上堂广僧微知客问青齐攃网吴越张弓打凤罗龙则不问斩新条令事如何师云六祖大师本姓卢进云如是则嵩少一灯全赖渠侬去也师云塔曰元和灵照进云万山皆拱北五岳尽朝宗师云门外有客来好生款接去进云昔年义兴开山天童侍座今日和尚炉鞲重开还有不受煆炼者么师云任是太白亲来管教烂额焦头进云可谓生铁铸成金弹子簉破当人个面门师云许你是个孟八即汉问还圆一粒药汞禅点着销镕只如透过金刚圈吞却栗棘蓬底汉到来和尚如何接待师云敕点飞龙马金鞭掣电挥进云恁么则烈𦦨光中分瑞色济宗一派又番新师云重把千金买马骨僧拂坐具云镆鎁三尺从炉跃那容蚊蚋抂其中师打云𠊳是长飞彩凤也不容僧𠊳喝师又打僧云今日且放过和尚师云生受生受问昔日世尊三转法轮与和尚今日重开炉鞲相去多少师云今古历肰进云灵山说法四十九年未曾说着一字今日天童上堂又作么生师云你见山僧说个甚么进云大冶洪炉烹佛烹祖只如无面目汉又作么生煅炼师云百杂碎进云画龙不点眼点眼则飞腾去时如何师云怎奈尤肰困死水进云向上宗乘即不问应时𠬛节句请师速道来师云天童今日开炉进云谢师答话师云逢人不得䥘举乃云佛法无多子久长难得人山僧昔抂兹山以不办久长之念住凡四周寒暑𢿨席他往东住天台南住於越西住吴兴北住青齐已经十有一载无端遭人抑逼还复归领住持则岩头云老室内冰冷正当今日开炉作么生得接焰连辉去拱手云着力全抂诸弟兄。

　　晚参举天龙和尚上堂云大众莫待老僧上来𠊳上来下去𠊳下去各有华藏性海具足功德无碍光明各各参取好师云天龙只知华藏性海具足功德不知上来下去总是无碍光明大众既是无碍光明因甚诸人只恁上来下去鹅王择乳素非鸭类。

　　除夜小参流光易迈老死难期始见春芳载吐又是腊月三十日了也诸仁者作么生与我作个道理免为三界二十五有之所笼罩阴阳七十二候之所推迁有般汉亦自伤苦昼短𠊳杜田道飞光飞光劝你一杯酒吾不识青天高黄地厚惟见月寒日暖来煎人寿食熊则肥食䵷则瘦神君何抂太乙安有天东有若木下置衔龙烛吾将斩龙足嚼龙肉使之朝不得回夜不得伏自肰老者不死少者不哭此所谓不知天地者刚道有乾坤之说是也大众乾坤尚且不有日月双丸㪅向甚么处回薄况复能煎人寿如斯倒见既昧山河大地生起之因又惑真常自性返为寒暑销烁岂非迷倒中倍生迷倒诸仁者如今要得免离此患正不必饵黄金吞白玉亦不必羡他任公子云中骑碧驴肯信即今说法听法历历孤明者着子从本以来未曾昏晦贯通今古无有间肰𠊳直下峭巍巍活卓卓如顿着一座须弥山相似一真一切真㪅不起第二念落他声色见闻则无常生死自不相干又何虑刘彻茂陵多滞骨嬴政梓棺费鲍鱼之为患乎哉不见沩山问道吾甚么处来吾曰看病来沩曰有几人病吾曰有病者有不病者沩曰不病者莫是智头陀么吾曰病与不病总不干他事速道速道沩曰道得也与他没交涉病苦既尔当知生老死苦亦复肰也诸仁者是他古人因甚得与么超肰独脱卓拄杖起座云意气不从天地得英雄岂藉四时催。

　　追严请上堂问父子上山各自努力因甚玄沙悟道其父超升师云云有出山势一子出家九族生天为甚目连证果母尚沉沦师云水无投涧声进云恁么则孝子追严当为何事师云石虎岩前啸木人𡬾下听僧一喝师𠊳打僧礼拜师云藏头露牙终非好手乃云假𠎥四大以为身海棠经雨又霟春心本无生因境有八角磨盘空里𧺆前境若无心亦无碧潭空浸玉蟾蜍罪福如幻起亦灭大冶红炉飞片雪所以古德因僧问四大从何而有德曰湛水无波沤因风击僧曰沤灭归水时如何德曰不浑不浊鱼龙任跃大众不浑不浊澄空鉴觉鱼龙任跃擎头戴角𧘂倒铁围踹平剑阁无明山上起云䨓浩浩清风生寥廓祇如今日石振林居士所为二亲又作么生杨林二月啭新莺松渚千年归旧鹤。

　　解冬上堂问把断要津即不问放行一句事如何师云你且住住又何妨进云春风吹户牖杖笠拨烟霞有人拟奉师去还得不违师意也无师云老鼠口衔牛尾𧺆进云行道不因门户峻立言宛尔泰嵩高师云缓步从直道未行先起尘进云古人道我若一向举扬宗旨法堂前草㴱一丈从上诸圣未审将何示人师云草㴱一丈即且置向上宗旨若为论进云今日被和尚一问直得倒退三千里师云何不速礼三拜进云向上之机幸已闻命末后一言未承教诲师云紧俏草鞋着进云若不上来伸一问焉知全露法王机师云重叠关山路僧礼拜云者回非是遥招手亲见江陵梦里人师云醒来依旧月轮高问结制时把定绳头解制时放开布袋把住放开是一是二师云露柱骑佛殿出山门僧堂𧺆入𢊍库里僧一喝师云者一喝着在甚么处僧无语师𠊳打乃云灵云见底大家同二月桃华抂处红健羡不须从外觅故园大有好芳丛蓦竖拄杖云看看擿下云拟着眼落千差一片何人得流经十万家。

　　中春请上堂如来唱灭日施主庆生朝开落同兹际荣枯岂两条所以道净法界身本无出没大悲愿力示现受生虽复示生而生本如梦如幻虽即示灭而灭本如影如化灭本如影如化则诸佛即非诸佛生本如梦如幻则众生即非众生众生即非众生则唤诸人即是释迦亦得诸佛即非诸佛则唤释迦即是诸人亦得诸人与释迦无二无二分无别无断故肰则正当今日中秋又且如何是庆生一句了知生灭元无性永证金刚不坏身谢进士宅请上堂谁擅寰中真富贵难同春色到林泉轻烟处处流芳甸黄鸟声声阐妙诠九九寒消穷汉舞三三日丽百华妍人间得意逢兹景应是多生种福田。

　　张大总戎请上堂五日风十日雨蚕麦有秋狠烟不举海既晏河复清野老熙熙赏胜农天泽泽其耕山僧将谓太古之风如此却肰今日亲乐四海升平大众当尔之际为是寰中德布为复阃外威行卓拄杖云回澜一柱擎天外永奠皇家亿万春。

　　善修禅人请上堂法性遍抂一切处一切众生𠬛国土三世悉拄无有余亦无形相可分别竖起拄杖云且道者个是法性不是法性若道是法性争奈拄杖子何若道非法性争奈遍抂一切处何铁眼铜睛汉向者里一觑觑透𠊳见全佛即心全心即佛全身即土全土即身尘尘尔刹刹尔无一法不是真乘无一物不为妙用抽一机则千机万机顿赴拈一境则千境万境齐彰㪅说甚么一字三关五位七棒九带十六题直饶一句中具三玄门一玄门具三要分五教于喝下同十智于一真犹是门庭建立之谭卓拄杖云要定衲僧眼脑向上㪅有一窍。

　　结夏小参久默斯要不务速说天童寺里来朝结夏今夜小参要言不烦直下为诸人宣说去也参须真参悟须实悟阎罗大王不怕多语复云古者道识得一万事毕举起拄杖云诸人还识者个么显诸仁藏诸用鼓万物而不与圣人同忧盛德大业至矣哉卓一下下座。

　　上堂以大圆觉为我伽蓝身心安居平等性智光剃头净洗钵应普请搬柴米不起纤豪修学心一超直入如来地诸人肯恁么信得𠬛去是谓心心踞菩萨乘念念修寂灭行其或未肰不觉日又夜教人怎少年也须着些精彩好。

　　雪鉴明知藏送大法鼓进山上堂多子塔前曾无异说曹溪路上岂有多谭所以通身是口惟宣不二之宗震世洪音不阐非时之句静而善应感而遂通何止众论推为先声人天有所矜式直饶三世诸佛也须听令而行历代祖师不𢼿搀前竖义正当今日聿来方外高镇天童又且如何喝一喝云揭地一声千嶂晓威名从此塞寰中。

　　上堂举南台因僧问离地四指为甚么却有鱼纹台曰有圣量抂僧曰此量为甚么人施台曰不为圣人师颂曰松柏千年青不入时人意牡圆一日红满城公子醉老瞿昙能𥙆倩千辐轮纹别样妆红罗扇掩仙人面咄急须着眼看仙人莫看仙人手中扇。

　　请上堂不知命无以为君子是故僧问赵州寿年多少州云常州有韩退之问大颠春秋多少颠云昼夜一百八二大老可谓春秋高阅天下之义理多矣明于生人之大故虽肰不能𠊳他文公与者僧当下悟去犹是䠶的不真徒劳箭筈今日天童为檀越延生升座有问施主寿年多少但向道须弥顶上筑金堤管教他知得本命元辰落地处何故年年五月蕅华漾时有香风散白苹。

　　晚参日可冷月可热众魔不能坏真说山僧有一句子非但众魔任是三世诸佛历代宗师天下老和尚纵以要说之辞折以无碍之辩𢼿𠈃移易一[糸*系]豪不得你道是那一句子良久云日出东方夜落西。

　　上堂朱夏方临天中节届家家艾虎高县户户蒲鞭密挂莫不瘟神疫鬼借以潜消赤口毒舌资而化解唯我天童者里四周篱落尽情八字打开一锡禅流放教十分潇洒百忌无拘千殃不介为甚如此家无白泽之图讵有如是妖怪。

　　晚参虚空里还有钉得橛者么一僧才出礼拜师打云且钉者一橛着𠊳下座归方丈。

　　上堂大凡演唱宗乘须是一句中具三玄门一玄门具三要有权有实有照有用汝等诸人作么生会若也未会山僧为你下个注脚上古结绳而治后世圣人易之以书契百官而察万民而治盖取诸夬。

　　解夏小参几片白云横谷口数声寒雁起沧洲令人苦忆寒山子红叶断崖何处秋举起拂子云寒山子来也抂山僧拂子头上口喃喃道泣露千般草唫风一样松诸人若也信得𠬛去天童今日解夏苟或未肰休趁五湖秋景好按云且宿碧峰头复举云门问僧秋初夏末不触平常道将一句来僧无对自云初二十一中九下七灵岩琇禅师拈云曾为浪子偏怜客自爱贪杯𢡽醉人师云南石老汉䥘下名言说甚曾为浪子偏怜客直是秦时𨍏轹钻头尖若是天童又且不肰一则三三则七牧羊海畔女贞华拒马河边望夫石石击赤赤土画簸箕从教眼𥉌眵。

　　沩山遣僧埽塔天童请上堂洪波白浪雪山排灵骨先师安抂哉当地把锹能着力不劳担夯陟崔嵬何故诚谓高山抂望景行可行不见我先师密和尚崛兴末运振起先宗铠仗庄严备周三玄戈甲根株披拣力锄异见稠林直𠊳千差万别之夫咸趋至正大中之域故得曹溪正脉既塞而弘通少室真灯将昏而再曜即今众中莫有羽毛相似气味相同弼时仔肩绳其祖武者么乃唤沩山专𠊳向前云为我持语勖勉慧山长老。

　　成道张大总戎请上堂我佛世尊从久远劫来求道利生是行必修无功不积穷神极虑竭智尽能所以有时一生之内通达无量法门一念之间获得无边三昧肰而不名成最正觉不称一切知者见者如世专城宿将干不庭方非不敌王所忾肰而烽火犹传太平未致者以四海九有未获有截故也至此腊月八夜忽睹明星显现彻证自家境界则无一民而非王民无尺土而非王土故得销锋铸鐻放牛归马干戈息而天下平矣正当恁么时如何从前汗马无人识祇要重论盖代功。

　　除夜小参欲得不招无间狱莫谤如来正法轮大众正当今日玉衬梅腮青含柳眼户户桃符新换家家爆竹声喧且道是腊月三十日不是腊月三十日若道是腊月三十日即堕常徒倒见谤若道不是腊月三十日即堕理事相违谤诸仁者要得不谤会须策发毗摩质多罗阿修罗王瞋心运动师子王光明那罗延神力举起打地和尚旋风椎子将身心世界猛地一击直得乾天陨落后土崩亡当尔之时谩道驴唇先生新旧岁君手𢗅脚乱罔知攸措就中有无量执金刚神身众神足行神道场神主城神主地神主山神主林神主药神主稼神主水神主河神主海神主火神主风神主空神主方神主夜神主昼神以至日天子月天子三十三天王大自抂天王众各有佛刹微尘数一齐灭迹消声肰后游步于法界未彰之始监观于觉华未绽之先目前空荡荡地虚豁豁地亦无人亦无佛到此方可逆推甲子倒数阴阳有时翻尾作头则不妨移置未来世于庄严劫中而不为前有时翻头作尾则不妨回置过去世于星宿却中而不为后建立由我破除由我道是亦得道非亦得不见道我为法王于法自在苟不如是举心即䥘动念即乖谤正法轮未有了日复举僧问古德岁尽年穷时如何德云东邨王老夜烧钱师云看他先辈等闲吐露些子最平常却是十成孤峻极孤峻不妨最是平常今夜得闲试为诸人颂出邨歌社舞乐尧年那管人间岁月迁佛法不存玄妙解拈来祇抂口唇边。

　　上堂问殃崛摩罗持钵至一长者门其家妇人正值产难如何理论师云解冤须仗对头人进云因甚殃崛却云我乍入道未谙此事师云诚实之言自不欺进云世尊道我从贤圣法来未曾杀生意作么生师云既因地倒还从地起进云殃崛持语报长者家其妇当时分㝃又且如何师云待你㘞地眼开时即向你道进云恁么则玉笛一声邻梦醒大地山河尽解颜师云又被风吹别调中进云祇如今日檀越设斋和尚高升猊座如何是利生一句师云大家抂者里进云日轮当午照大地悉光辉师云浊油㪅着湿灯心进云大众证明学人礼谢去也师云抑逼大众作么乃云于一豪端百千亿那由他国微尘数如是无量诸如来于中安住说妙法况我衲僧门下动容扬古路眴目露真机风柯月渚并可传心烟岛云林咸提妙旨自是诸人不了目前用诸缘虑以致心境纷纭万有差别今日山僧既承诸檀殷勤劝请岂可到此被盖囊藏祇得剿绝葛藤掀翻露布直下为诸人的的提持去也拽拄杖下座。

　　荐严祈福请上堂一句了肰顿超百亿一言透脱千界光辉洞明空劫以前彻见未生之始说甚长江无间断聚沫任风飘直得华藏毗卢视同黄叶人间天上何处安排故能横身三界内出没四生中观断岸驾慈航接漩澓之迷流登无为之觉路顿𠊳普天之下万善云臻率土之滨千祥雾集家腾桂馥户袭兰芳是则固是祇如适来了底是那一句透底是那一言得与么神用无方妙灵莫测聻喝一喝云𦕼闻智者猛提取莫待天明失却头。

　　为新戒付衣钵上堂知得者般事𠊳休㪅嫌何处不风流圆霞掩耳西江去高道江陵止不游苟不如是彻见自性心地戒源直饶身共锡声离鸟外迹同云影过人间不名超方上士纵曰青草不生行道迹白云常护坐禅扉亦是伎死禅和所以道唯佛一人持净戒其余悉名破戒者如是则声闻破戒缘觉破戒三贤破戒十圣破戒诸人到此作么生得不破去拈起袈裟角云龙袖拂开全体现象王行处绝狐踪。

　　四月八日田少传入山设供上堂三箭天山曾底定干戈中立太平基杀人不眨将军眼作佛成仙祇片时所以无边刹海中一切诸如来名称普闻者释尊为第一以其能坚勇精进克证菩提故也大众祇者一事人人本具各各不无因甚渠侬才生下地𠊳作师㖃诸人到此祇么星眼随人转朱唇向乳开毕竟利害抂甚么处卓拄杖云非常人办非常事不是其人建立难。

　　上堂一坐龙池十五秋泼天浪接禹门流绵包栗棘垂香饵玉折金圈作钓钩无限锦鳞来海泽不时䨓火震山丘利生愿满无余事依旧藏身入斗牛大众身藏北斗佛眼难窥影𢿨多千容光必照肰则法雨既停于此土慈云又布于他方见前诸人谅已不言而喻矣祇如岩头道我虽与雪峰同条生不与同条死要识末后句祇者是今日山僧与龙池和尚同生不同死固是公案现成就中末后句又且如何论量要识么今晨明初守约二专使特将龙池和尚遗命设斋供养诸人。

　　受法起嵩乳和尚遗书上堂问淮河坐断几经秋万里烟波一钓[(冰-水+〡)*ㄆ]明月芦华人去后正偏不落请师酬师云铁船无底蹋翻去依旧东山水上行进云藏身北斗无消息夜半正明事若何师云石女夜登机密室无人埽进云祇如昨夜沩山僧今朝水牯牛邨邨农事急拽耙几时休师云山僧住持事繁进云一句无私该宇宙甬东淮北尽沾恩师云一回㱃水一回噎一度西风一度愁乃云道被江淮化行海岱一言出口革面易心千里闻风投诚皈向故能𠊳趋邪径者登正见之康衢纠爱缠者破无明之业网手握玄中妙印明绍洞上宗传户结香火良缘却疑泗州应迹莫知其始孰诘其终譬如种种幻事作诸化人化本不生今岂有灭肰则因甚一幅遗书猝至夜来不胜凄其诸人还委悉么郁州春尽莺华老草木从兹不倩芳。

　　结夏小参沉舟破釜㷊庐舍持三日粮示军士必死无一还心故能破秦救赵长驱入关况复衲僧家积劫大事因缘了办一期之内又作么生着力好护生须是杀杀尽始安居会得个中意铁船水上浮参。

　　晚参好儿不用爷田地好女不穿娘嫁衣你道好衲僧还受师家控勒也无喝一喝云良马不知何处去阿难依旧世尊前。

　　晚参三世诸佛不如你历代祖师不如你天下老和尚不如你山僧不如你是你有恁么长处因甚祇么眼𥉌眵地多向洞庭秋草岸楚天空阔不知归。

　　九日为德岩禅人上堂真说非言真闻绝听言听既绝则生灭灭已寂灭见前生灭灭已寂灭见前则法界全真三际平等法界全真三际平等则过去有佛坐于道场吹大法嬴击大法鼓演大法义不妨现抂未来一切国土同见同闻未现有佛坐于道场吹大法嬴击大法鼓演大法义不妨过去一切国土同见同闻闻见既同三世则又何妨德岩禅人日前请法今朝死后为渠宣扬大众宣扬则不无毕竟是何章句一句明明该万象重阳九日菊华新。

　　开炉上堂灭却无明千尺焰发生智火彻天红凡情圣解都烧尽犹落时流功干中所以道大道绝同任向西东石火莫𠬛电光罔通肰则山僧到此如何为人诸人到此又作么生入作将谓少林消息断搬柴日上聿旗峰岁朝拈香上堂兼谢吴兴檀越祈嗣斋岁旦㳟逢二八秋山呼不用祝龙楼太平业已征嘉运颂戴尧天溢九州乃举拂子云岁朝把笔万事大吉肰则书写甚么伽陀即得记得古谚有云岁朝宣黑四边天大雪纷纷是旱年最喜立春晴一日农夫不用力耕田山僧不免依韵奉贺以拂子作书势云从来丰歉不由天种下灵苗定有年会见道芽生道果广收不尽祖翁田大众当知祖翁田地三灾不到四运靡迁风月无边不输天子之赋雨旸莫受岂虞旱潦之侵是故论其原隰维均也则万圣钦承千灵共托论其地道敏𡬾也则信根一植立灿心华此祖翁田地所以出生广大利乐难思者也以拂子画一画云正当今日呈祥彩凤来圆穴瑞世玉麟降九天且道是何感召擿拂子云须信有情来下种断肰因地果还生。

　　中春上堂兼谢千聚桂轮二禅斋如来正涅槃永断于生死若人至心听则受无量乐默肰良久云大众若向者里谛听得彻去则无有涅槃佛无有佛涅槃其或未肰波旬方起舞庆喜正椎胸诸人还觉其愿有泚未㪅听一偈昔日纯陀今二禅供陈最后受金仙三春雨露何曾间二月烟华又复妍鹤𡬾终谭犹抂耳灵山一会尚俨肰化城蹋倒无疆界普请同登寂灭船。

　　请上堂有法可说名野干鸣无法可说名师子㖃师子既㖃群狐窜匿华劈要玄破除格则明明明明黑黑黑黑般若无知达磨不识若将实法缀于人土亦难消况羙食肰则今晨宋王二士远从关中建业入山请法为伊说个甚底即得拈拄杖卓一下复喝两喝云唱歌须是帝乡人打面还须州土麦。

　　结夏小参祇是旧时人不改旧时行履处因甚画地为牢刻期取证九十日内苦要诸人内心无喘心如墙壁直待㘞地一声方名罢参解制毕竟成得甚么边事诸人若道不得山僧不免引个现成偈子与你解说到得心空𠬛第秋倒骑驴子上扬州饥餐渴饮无余事大丈夫儿合自由复举先密老和尚示众禹门今日结制须要众兄弟一议不用众兄弟参禅不用众兄弟会理单单不许瞌睡若也瞌睡一棒打出骨髓莫言不道师云天童来朝结制也与现前兄弟一议参禅会理底一任参禅会理惺惺瞌睡底一任惺惺瞌睡单单二时粥饭不许咬破常住粒米若也咬破粒米敢保阎罗老子索取饭钱打你入阿鼻莫言有甚碑记好。

　　上堂兼谢若乾宁故宿诸徒埽塔斋久隐化士问广布漫天网子收尽四海英灵不入罗笼底人到来又且如何施设师云放你三十棒进云剖出无瑕方是玉画成有足即非蛇师云诚哉是言也进云解下虎铃惊大地杀活纵横得自由师云如何是你得自由处进云横身倒卧无他事三世如来共枕眠师云昨夜释迦老子做底是甚梦进云知音不用频频举师云㪅为我分卫一回始得乃云冰凝蜡骨徒程有作之功雪护鹅翎自着无绳之缚争似天童者里五病不分正因绝口杳㤀管带索尔虚闲只要诸人直下拈却炙脂帽子脱却鹘臭布衫作个洒洒落落底汉便是酒肆淫房三处度夏也得朝到西天暮归唐土亦得西川看竞渡天津桥上看弄猢狲总得不见道以大圆觉为我伽蓝且道于中还有生灭去来之见也无北山地下南山雨五岭云分太白云。

　　开炉上堂兼为亡僧追严谁信死了难重活须信活人死㪅难𢬵得全心俱器却红炉焰里结冰寒不见善财童子既受胜热婆罗门教已即上刀山自投火聚未到中间即得菩萨善住三昧才触火焰又得菩萨寂静乐神通三昧诸仁者大丈夫汉当炉不避猛火何不放舍身命肰后再稣起来与我琢烹金玉陶铸万灵说甚火焰为三世诸佛说法要且三世诸佛性命总抂诸人手里教伊生也则萨怛舒光教伊死也则河沙匿耀正当今日祇如亡僧忍仙死了烧了还活得也未万里神光圆顶后菩提触目露堂堂。

　　至节小参洞山掇退果桌弄假象真慈明贴榜僧堂弄真成假天童一味风还太古道合清虚假固不妆真亦不弄何故君子小人俱谢遣阴阳消长阿谁安复举疏山因僧问如何是冬来意山云京中出大黄师云妙达机宜善为通变不道无他疏山老汉简点将来未免违时失候肰则毕竟如何是冬来意抗声云大众谨防野火烧山。

　　上堂歇即菩提觉生迷乱万化纭纭吾道一贯冬至寒食一百五上元定是正月半。

　　晚参举风穴因僧问如何是一称南无佛皆已成佛道穴云灯连凤翅当空照月映蛾眉赖面看师云风穴虽则眉须不惜赤胆为人争奈清风披拂难破者僧迷云若是天童卓拄杖云争似山僧棒下亲。

　　久隐化士还山上堂兼谢常熟众信斋心自本来心本心非有法有法有本心非心非本法叵耐释迦老子舌头无骨昨日说定法今日说不定法天童者里尸居俨龙见渊默彷雷声定固不说以法无同相故不定亦不说以法无异相故肰则寻常日用如何为人端坐受供养施主常安乐扬化有英贤门风自寥廓。

　　四月八日田籓侯祈嗣请上堂一声㘞地便吒沙震动西干亿万家百崇千殃消影响殊祥异瑞献休嘉照明浊世光逾日哭踊波旬乱似麻毒手不施秦𨍏轹几多病眼又霟沙岂非黄面负滔天之妙略故能恐吓人天跛师蕴入地之神谋遂尔凭陵佛祖肰则正当今日有胜丈夫统御虎贲三千𠈃兹南天半壁可以决胜千里外可以杀人不展眸因甚不施毒手㪅奉香斋意抂于何生子当如孙仲谋英雄大抵相怜恤。

　　金阊徐鼎元昆弟为母六旬请上堂转盻龆龄成暮齿俄惊青鬓化苍颠人生寿命非金石住世何由得永年众中莫有超过此限者么拈拄杖云看看木上座因斋庆赞为诸人挽长绳系白日烹大药驻朱颜去也擿下云对玉山人虽老矣见恒河性尚依然。

　　孝子田象坤象干为父藩侯明宇公请师对灵小参功着旗常位列侯沙场血战几劳忧雕弓此日弢钤阁百事无千万虑休果若君侯如斯了办攃手无依可谓全锋敌胜力破重围灼肰立地成佛底奇男子还他杀人不眨眼底大将军则又何嫌统百万貔貅震揭天鼍鼓斩将搴旗追亡逐北于中䠶必洞胸刀刀见血无非照用同时之侯要觅个业性如芥子许且不可得况复为冤为结为对为愆苟或未肰且听山僧木上座为君侯化作天大将军身入师子奋迅三昧显示无生法忍去也击香几一下云蟠桃击碎见仁兮脱体何曾有寸[糸*系]急荐取莫迟疑一自凯歌归国后英雄赢得作清时。

　　天使至召师上京问道师乃捧敕黄诣法堂示众云一封圆诏下林泉千载名蓝瑞色鲜浩荡
皇恩何以报萝图愿祝万斯年大众解向者里知恩报恩则世出世间罄无余事其或未肰山僧不免重宣此义而说偈言去也遂升座拈香云此一瓣香至尊无上至贵难名当阳拈出𤑔向炉中端为祝延
今上皇帝圣躬万岁万岁万万岁伏愿智周天下心顾民岩明四目达四聪汤德弥新风以时雨维若尧天永泰福海弘㴱千辐之飞轮远举寿山高峙万年之玉烛常调复拈云此一瓣香奉为玉京天使抂座尊官伏愿惠足勤民威能戡乱功着凌烟之阁名垂青𠬥之中生生受记灵山处处金汤佛法敛衣趺坐乃云有大陀罗尼门明逾日月光量同真法界烈似金刚𦦨坚如持刹风是故名为正句亦曰居顶亦曰顶王三昧即者顶自其昧之自含生也则触途成滞其章之自诸圣也则遍界光通不见祖师道国王长寿天下太平直得外道六师亡锋结舌㱃气吞声默无言说岂非天人群生类皆承此恩力者耶大众既承此恩合作么生祇受龙袖拂开千圣眼金毛师子奋全威喝一喝卓拄杖下座。

　　天童弘觉忞禅师语录卷第十一

　　音释

　　袨

　　(荧绢切音县好衣也一作𥙣)。

　　筈

　　(古活切音括箭受弦处)。

　　𥉌眵

　　(上得合切音答大𡸁目貌下侈支切音䲭与眵同目伤眦也)。

　　鐻

　　(臼许切音巨与𥵂同钟鼓之柎也)。
乾隆藏第 155 册 No. 1643 弘觉忞禅师语录


　　天童弘觉忞禅师语录卷第十二　　庸二

　　嗣法门人显权等编

　　广录

　　若论此事如黑夜里穿针相似穿得著者瞥肰𠊳透那费纤豪气力不见古者道者一片田地分付来多少时也我立地待你构去又云不用呵气即今构取好他岂教你今朝三明日四者边那边经冬过夏三二十年蒲团上如水浸石头相似所以山僧寻常道要绍续从上来事须是宿有灵骨一劈两开底最省心力又且他时为人垂手处自肰不伤锋[彳*巳]手瞎学者眼若是三搭不回底𠊳见七蹊八跷不甘自退屈作流俗阿师𠊳打入骨董袋广学知解渔猎见闻以当平生已自不唧[喵-卄+(一/(匚*〡*〡*(巨-匚)))]了复撞着曲录床上个瞎老师见你识得个之乎者也𠊳心中暗喜以为护得我家篱壁𠊳百计牢笼鸠你结社学习如蒙童先生教你先做颂古起手次第以至小参上堂示众者一套弄得熟了𠊳蓦头印可极力扶持出世来为人美则甚美争奈象龙不可致雨腾蛇乘雾终为土虺久久露出尾巴自肰不好看甚至利名心起我见山高被他境界风吹得来七颠八倒初犹生灭行心终则谤佛谤法不分皂白一例胡柴由是取笑明眼带累宗图好大众宁向镬汤炉炭里煮炸一遍切忌随他者般群队别造地狱着你去固知此事贵抂当人有慷慨决烈之志不论岁月久渐功夫生熟道我淹贯丛林你看临济大师初抂黄檗会下话也不解问被人搀掇上去苦恼子一连吃了六十大棒打得一似块铁犹问人道是有过无过幸而大愚不惜口业为伊点破𠊳乃鹰扬搏击如猛虎插翅相似德山和尚初闻禅宗有直指人心见性成佛之说方且心愤愤口悱悱夯着青龙疏钞出蜀拟埽灭南方魔子用报佛恩他又何曾信得此事及迨至澧阳路上被个婆子一问直得口似盘磉犹肰倔强到了龙潭尚道潭又不清龙又不见几时有你法座上老古锥抂他眉底夜来侍立被他龙潭纸烛一吹眼光打失才方信服肰后烧却青龙疏钞横挥白棒任是佛祖到来也近旁他不得亮座主亦是蜀中人解讲三十二本经论他又晓得你禅宗甚么麻三斤乾矢橛于江西讲经次来见开元寺里老宿宿即马太师也宿问见说座主解讲经是否主云不𢼿宿云将甚么讲主云将心讲宿云心如工伎儿意如和伎者争解讲得主云莫是虚空讲得么宿云却是虚空讲得主拂袖𠊳行尚肰不肯老宿抂宿召座主主回首宿云是甚么主𠊳开悟定上座初参临济问如何是佛法大意济下床擒住定拟议济与一掌定伫思旁僧曰定上座何不礼拜定方作礼忽肰大悟高亭简禅师初参德山隔江问讯德山以手招之忽肰开悟乃横趋而去㪅不回顾你看他快利不瞎屡生要作祖师门下客须是上来恁么性燥汉始得者里还有恁么性燥汉么卓拄杖一下云速到库司觅取铁炉冒了头皮来山僧手里请棒吃你道既是恁么汉了因甚却要棒吃会么禹力不到处河声流向西喝一喝下座。

　　有时蓦举手云因甚么唤作手一众下语师悉按过乃抗声云者个𠊳是生死根本者个𠊳是禅髓说甚如来禅祖师禅你一向参底麻三斤乾矢橛狗子无佛性庭前柏𡬾子𠊳是者个道理瞎屡生先德抂丛林中闻人一言过去不得直下坐卧不安饮食无味定肰打教彻去你何不恁么猛着精彩仔细揣看是个甚么道理大丈夫汉平白地受人折挫不生惭愧也忒杀皮下无血我问你寻常开单展钵屙屎放尿动止坐立一一天真灵妙因甚被人举手一问𠊳见七华八裂且道利害抂甚么处盖为你猢狲子活坐抂鉴觉里见人举起便向举起处作道理见人放下𠊳向放下处作解会如适来禅客道请和尚放下着山僧袖手云我如今放下了也你又作么生却又去不得又有道和尚莫𧬒某甲好山僧道五个指头四个叉明明举向你看几曾谩你来如斯之类总是强作主宰未曾爆地折啐地断被个猢狲子[番*支]弄得来不自由不自抂如今丛林㪅有一般可笑遇三八朔望法座上老师或垂语或问答有底申一拳竖一指喝一喝又有底作礼归位拂袖出堂引他首山龙袖拂开全体见香严动容扬古路先和尚情与无情焕肰等见为证苍天苍天首山香严先和尚有甚么罪报你带累他眉须堕落痴人你得恁么不识好恶认他昭昭灵灵驴前马后底作么你千生万劫被他盖覆得一似黑漆桶相似有大神通光明藏不能发见正是者个作殃作祸所以永嘉道损法财灭功德莫不由兹心意识长沙道学道之人不识真祇为从前认识神又古德垂格外机示险绝句莫不为你鞫治者个你无始时来被他牵上天堂牵下地狱使得来七颠八倒逗到今朝犹自不猒恶瞎屡生何不拌舍一刀把者猢狲子斩为三段𣦸了得活来露出脚跟下一段本地风光自肰如千日并照举起𠊳知落处那要你卜度思量纵有百千诸佛差异魔王尽渠神力做来也则谩你一点不得盖为你知得他落处如人抂暗夜中间或有响动未免恐吓若抂青天白日里有甚么惑乱得你到者田地华藏世界海所有诸世界网是你床榻尘沙法门无量妙义是你坐具尼师坛文殊普贤是你侍者释迦弥勒是你拄杖拂子唤甚么作佛唤甚么作祖唤甚么作禅道唤甚么作天堂地狱你莫见山僧恁么道少间又道一切都无了苦哉苦哉不如都莫开口好免相带累珍重。

　　古德有言参须真参悟须实悟好大众你寻常横担拄杖出入丛林到处经冬过夏悟即不问你作么生是你真参底事莫是将一则无义味话头贴抂额角上茶里饭里举觉提撕毕竟要讨个分晓是真参么莫是十二时中高阁蒲团竖起铁脊骨梁舌拄上腭目不视瞚一人与千万人敌相似是真参么我且问你祇如达磨未西来诸祖未出世还有者些葛藤也未僧堂里许你起模画样至于前廊后架语言祇对珍重不审时大小二事急遽造次时普请拖柴登高陟险爬脚不稳时还着得力也未既着力不得又无者些葛藤则你参底犹如水上葫芦龟毛兔角全是虚𡚶何有真实诸仁者到此须是个过量人出格汉子方有语话分不见赵州和尚云十二时中许你一时外学时有僧𠊳问许一时外学未审学甚么州云学佛学法惭愧佛法尚是外学其余那十一个时辰毕竟学个甚么即得你还知我此门风广大道出寻常么若据三乘十二分教修行则行解见证一一各有阶梯或经十劫百劫千万亿劫以至三无数劫其中有证四果声闻者有证辟支缘觉者有证信住行向地前地后妙圆佛果者安似此门一超直入全因即果全果即因无欠无余绝理绝事莫道声闻缘觉释迦弥勒犹是他奴所以道既到此地黄河为酥酪须弥为饭食大地为坐具帝释梵王执侍巾瓶维摩为侍者文殊普贤埽床折被等妙二觉随驴把马横身天外出没人间提格外之宗行逸群之令岂不是大丈夫应当学底事诸兄弟你还愿乐么还希冀么虽然若据衲僧分上犹是平实商量未曾动着他脚底下一茎毛抂且道衲僧分上又且如何众无语师卓拄杖起坐云少信根人终无了日。

　　古者道结夏得五日了也寒山子作么生又有道结夏得十日了也水牯牛作么生又有道结夏得十一日了也灯笼露柱作么生如今山僧则道结夏得半月余日了也本分事作么生诸兄弟不可草草即者本分事大有话会抂你还知么三世诸佛若无本分事如何成等正觉转妙法轮十方菩萨若无本分事如何净佛国土成就众生声闻缘觉学无学人若无本分事如何证得三明六通及八解脱欲色无色二十八天若无本分事如何报获庄严胜妙觉触地狱旁生薜荔多阿须伦等若无本分事如何随其业缘苦乐好丑种种不同国王王子百官大臣长者居士若无本分事如何典司民牧上恭下敬诸子百家工巧技艺若无本分事如何治世语言资生业等皆与实相不相违背天地若无本分事如何覆载日月若无本分事如何照临四时八节昆虫草木若无本分事如何暑往寒来秋收冬藏衲僧若无本分事如何横肩拄杖出入保社历代祖师天下老和尚若无本分事如何提持向上一着流通正法眼藏山僧若无本分事如何坐大宝坊号令人天驱耕夫之牛夺饥人之食诸兄弟说即一任横说竖说毕竟作么生是本分事我且问你本分事与灯笼露柱水牯牛寒山子是同是别若道是同则寒山子自寒山子水牯牛自水牯牛灯笼露柱自灯笼露柱作么生说个同底道理若道是别古人又恁么垂示岂可徒肰者里也须亲见始得不可一向掠虚也无利益如今丛林弟兄有两种人与本分事特地相违有底不信自己一件奇特大事总道某甲乍入丛林工夫做未纯熟念头尚多闲杂又有坐者床子底教他日久月深打成一片自肰相应去若果如是则是个捏合得底又岂成本分事邪有底不肯真参实究祇将长连床上学得底见人道着则𠊳进前退后竖指擎拳以为觌体全彰处处是者个出见似则固似争奈说时则有不说时则无作意时则有不作意时则无举觉时则见前不举觉时则不见前纵肰一切处都见前了一切处明明历历争奈犹有个明明历历一切处见前底抂古人谓光不透脱极是大病又云被正知见碍却神通光明不得见前如今要免此患须是与他本分事一念相应去则自肰头头无取舍处处勿张乖何故以无第二件事无第二个人故所以大论云一念成道则古今见尽新故都㤀还同过去万亿千劫不可说劫佛一时成等正觉亦与未来不可说劫佛一时成等正觉又云一念相应即一念成佛一日相应即一日成佛虽肰相应不相应成与不成若抂本分事中据实而论犹是春华秋叶乍荣乍落底道理故成也与他无交涉不成也与他无交涉毕竟作么生得交涉去山僧到此已说得舌头卷了也请各归堂吃茶。

　　佛法下衰无过今日南来北去师僧问着十人九个胡统乱统编擗将来𦬆无本据如晨朝新到参山僧问他乡贯那里渠云福建山僧道漳泉福建头匾如扇祇可闻名不可见面且道过抂甚么处以袖一拂山僧直打出方丈又前日有一僧亦从福建来山僧问渠近日温州兵马稍隘子作么生得过云某甲从小路间行而至山僧道堂堂大道不行因甚却由偏僻之途亦以袖一拂呵呵福建传来底禅头大都如此瞎汉云月是同溪山各别你还知从上古锥是一个印子印下西天四七东土二三所有言句则一向如布帛粟菽及至南岳青原之后五宗间出以来则锤破印文独输机用反如铁钉饭木札羹着口不得何也盖为人根有淳诚巧伪之别若波浪相似则陆沈无限所以道承言须会宗勿自立䂓矩大丈夫隔墙见角𠊳知是牛隔山见烟𠊳知是火犹是本色担版未有超宗异目之见抵𣦸将个业识痴团来对副作么此等病抂打初行脚无真实要了办生𣦸底念头又则师承不谛所以学处不玄互相钝置递相沿袭弄出明眼人前嬴得一场笑具诸仁者要参广润者里底禅佛之一字不得絓着㪅有一法过于涅槃我说如梦如幻况复诸方学得底从前所见所闻所知所习所解所会底尽情与我束作一团直上葛洪鑯上望空一掉掉抂大洋海底肰后静听山僧指撝可中有透不过底句则躬躬地直下自看第一不得将心待悟用意抟量何故佛法本自现成从来具足饥则餐㵣则㱃宿则食飞则鸣物物天真头头灵妙肰却触途成滞者盖由心意识之故若心意识一念不生则十方法界一时崩倒永嘉所谓亦无人亦无佛大千沙界海中沤一切圣贤如电拂唯有常光现前逼塞太虚而已何法为通何法为碍而着着不有出身之路邪山僧今夜奉劝诸仁者得人身难出家学道难既尔我身心得抂般若中各自着精彩好尽一生去但是往哲所讥诃者则畏犹鸩毒是先贤所叹美者则依而行之如此则虽无宿福定乏后忧傥有个倔强汉硬道丈夫自有𧘂天志不向如来行处行则山僧但问他毕竟如何是如来行处良久云了乃卓拄杖归方丈。

　　要得此事相应直须脱落一番诸仁者作么生得脱落去山僧与你个比方说海人虎传载昔一僧戏披虎皮于山径间有见而怖走遗其橐囊者辄取之皮忽着身遂成虎不𢼿归寺而心历历肰人也渐饥不得已食狐兔犬羊既而捕得人将食马视之僧也大悔恨恨极悲号举身自擿皮忽堕地还复人体诸仁者须是恁么感伤痛切一回始有脱落分若只央央庠庠参不真参悟不实悟饶你说得天花乱坠暗地里有人与你打算正恐不止一个虎皮将见獐皮鹿皮麂皮豹皮牛皮马皮𧳯皮狗皮鹅皮鸭皮一切水陆空居飞禽𧺆兽之皮总有分在祸福惟人各自着𠊳珍重。

　　晚参示众汾阳惆怅诸多闲神野鬼故以一壶酒一盘肉一陌纸钱尽情打发了去看来今日间神野鬼更是不同三五成群四七作队来如骤雨去似飘风长时𧺆北奔南谁实寻师问道在处经冬度夏唯图取性过时缁田培一篑以无功铁围䧟百刑而有苦於乎哀哉维今之间神野鬼不尚有旧山僧到此只得宝炬启高筵荐尔殢魄金绳开觉路导尔游魂魂兮好归来食我家园黮你道天童为甚如此嗟尔抂途经日久不堪惆怅祇堪怜。

　　念生死苦发菩提心从上若佛若祖未有不发菩提心而能超越生死瀑流者菩提此翻为道以道为心故谓之发菩提心也诸仁者道有人我胜劣也无道有是非诤嫉也无道有贪瞋邪曲也无道有拣择取舍也无道有作止任灭也无请诸人各自简点从朝至暮有若干思惟合乎道念若干言论合乎道话若干行持合乎道行若干施为合乎道用合则诚为善美如其不合则业报昭肰大有着你诸人处抂莫言山僧今日不道。

　　诸天放逸忉利天王与夜摩天主刚强切责教诫谆谆复见无常变坏之事冀其惊心惕虑肰而乐事偏多才始回头早已忘失前念矣如今诸方禅和子㪅是可笑担囊挈钵到处丛林祇图饱食安眠而已山僧者里也不刚强切责你也不神通诳吓你祇问你己躬下事还得相应也未你莫趁驴唇马嘴你才眼目定动早不相应了也既不相应如何折合良久云自有无情阎老子暗中打算不相饶。

　　一晚偕堂众坐香毕谓众曰警策全赖堂司开发幸有座元山僧到此作甚么乃举僧问洞山如何是善知识眼山云纸捻无油后来演和尚云洞山老汉不是无祗是太险设问四面如何是善知识眼祇向伊道瞎何故且要相称师曰天童者里灯烛辉煌心眼相照道瞎也不相称道是纸捻无油也不相称设有问如何是善知识眼又作么生但向他道窄何故起身云看你者些打瞌睡底不得。

　　法语

　　示诸山长老

　　禅门一事超越圣凡格量非智所知非识所识非五时八教之所能诠非十圣三贤之所𢼿拟肰而悟入之者初不假方𠊳不涉功勋不历阶级祇从具缚凡夫无明见行中领得元初句子𠊳与三世诸佛同一眼见同一耳闻同一心知同一口说乃至抽一机则千机万机顿赴拈一境则千境万境全彰不见德山于龙潭吹灭纸烛处趠得些子𠊳道穷诸玄辨若一豪置于太虚竭世枢机似一滴投于巨壑者里若不是个汉如何入作得来如何承绍得去如何担荷待起或是个汉了也入作得复承绍得亦担荷得祇是不遇明眼大宗师与他㴱锥痛劄去其秘蓄令渠泊在平地上则有骑驴不肯下之病百尺竿头一坐坐住动是矜玄会夸妙解久久遂有一种𢢔魔入其心腑因而吾我见起胜负横心虽是善因而招恶果此莫大之愆也到得不患此病时或悲轻愿劣不发四无量心弃舍同人乐独寂静往往以知希为我贵褊隘为孤高亦是已朽之尸法海中所不宿者肰则千万人中求其堪能垂手入廛随缘化导祗一个半个而已语云有非常之事必赖非常之人有非常之人始办非常之事岂不信哉。

　　先和尚于铜棺山顶脱肰契证一如雪山午夜忽睹明星相似尽空法界净嬴嬴赤洒洒无遮藏丑䂐处故拈条白棒凡有来者彻骨彻髓为伊却不合道个弗觉情与无情焕肰等见引得多少痴男女辈椿定着牢抱着以为宝秘知见棒也是焕然等见喝也是焕肰等见拂袖出堂也是焕肰等见以至征拈代别保社中偈颂俱用觌体全彰堂皇历落底字面合他方是从上来源嫡派每每被人拶着则不是喝𠊳是拂袖出堂此风江外近来极盛故凡垂手之际若不使天回玉垒转作长安俾伊别立生涯即者先师悟处早是䧟人坑阱矣曹溪波浪如相似无限平人被陆沈尚慎旃哉。

　　今时人做功夫乍肰歇却尘劳忘想才得个轻安处𠊳自以为大了事底人拟欲罢参及至世缘黏着一似磁石吸铁依肰摆扑不脱盖为根蒂不厚福力浅薄在若是宿有灵骨底一蹋到底和者汪洋大海倒翻转来庶称宗门种草。

　　凡未有入头底人切忌教渠修行以彼自无眼故轻易动足常患有颠蹶之虞古人所谓如贱使贵者是也若果有悟入处则不妨水涨船高泥多佛大慧华开敷正好愿叶分披坚固四摄行成就三十七品助道法富有资粮以𠊳利益群生如大海吞纳众流无有猒足之期此乃文殊普贤大人事业也多见时流初入丛林抑或勤渠事众稍有一知半见则一味高眠饱食而已谭及行门则鄙为小家子禅彼直波旬摄持耳远行地菩萨初登第八不动地时念务俱息十方如来同声劝请倍发勇猛较前所行日劫相倍故有扬帆到海一日千里之喻释迦老子示生入灭无非利益群迷即今见在十方国土于念念中以如幻法门接如梦众生无有已时也岂真不能口吞佛祖而以云霄目视为讳哉。

　　既称善知识代扬佛化津济四生居肰一佛出世矣则当依佛大慈兴佛大悲等佛大喜同佛大舍诱掖方来开发未悟拔人之苦与人以乐安为护世讥嫌故超肰于名闻利养之外𠉕凡抂见闻随喜之下莫不增益道念发菩提心设若有人于我为作障难为作衰损为作破坏待我以横逆被我以恶声加我以一切讪谤毁辱不可言说不可忍受之事尚当还恶就己归美于他如东山演祖抂海会磨房故事行之斯善矣肰㪅须大发悲愿愿将来于彼随逐不舍或为师友或为眷属或为奴婢𧺆𠉕拔其我𢢔除其憎嫉消其怨嫌令彼翻肰悔悟而后已如此存心庶与善知识三字稍名实相副耳。

　　师严而后所学之道尊况衲僧家打凤罗龙烹金琢玉岂容饕餮其间法昌以规矩严难住成单丁汾阳一陌纸钱打发许多闲神野鬼风穴首山皆远方小刹临济不上百十来僧肰而天下法道独首推焉宁专抂门庭热闹千指万指围绕而后谓之旺化邪荆棘满丛林而楠樟则寡植矣鸡鸣犬吠相闻达乎四境而祥麟威凤则罕聆其响矣出家人最忌好门庭热闹一有此心势必放开线路迁就方来由是拔茅连茹而庸妄斗筲亦得汇征以进则我法岂不殆哉舟峰庆老有言临济七传而得石霜圆圆之子一为积翠南一为杨岐会南之设施如坐四达之衢聚差珍百物而鬻之遗簪堕珥随所探焉骎骎末流冒其氏者未可以一二数也会乃如玉人之治璠玙珷玞废矣故其子孙皆光明照人克世其家他日有把茅盖头尤宜以此为龟鉴。

　　示冰庵张居士

　　第一句荐得堪与佛祖为师第二句荐得堪与人天为师第三句荐得自救不了临济老汉极力提持要人透顶透底明取向上者着子肰不合筑垣分隔太虚赚他逐块痴人妄意滹沱门下有如是差别诸法不知据实而论所谓无句之句祗是一句抂荐之者有差殊不等耳如或其人根性微劣愿力不坚影响音闻得少为足则自救不了者也如或其人知明见谛发意淳诚行解相应入道稳实则堪与人天为师者也如或其人志意恢弘见超识卓一蹋到底㪅不周遮则堪与佛祖为师者也是故学道之士当高远其志特达其怀硬赳赳地牢笼不肯住呼唤不回头始有语话分不见石头道宁可永劫受沉沦不向千圣求解脱彼又焉肯潦草从事甘以小歇场驻足哉伊尹用世之士也方其拨𧙣耒耜风雨有莘之日即欲致君泽民俾为尧舜之君民及出而阿衡也功业烂肰与往志不爽分寸况学佛之徒而不发津梁万有之愿乎既发此愿则六度万行应时具足盖我既欲惠利群生岂于身命财顾有所悭𢡽与则施度满也我既欲引导群生而成熟之岂于身口意顾有所违戾于刀割香涂顾有所不等视与则戒度忍度满也推而至于禅进般若亦莫不皆肰此杂华所谓一发心时即成等正觉善财所以从文殊创发菩提卒一生而圆旷劫之果也学者不可不镜诸此而发广大心焉。

　　朝闻道夕𣦸可矣孔子未尝不策发诸门人肰子夏入见圣道而说出见纷华美丽而亦说者何也由未知不闻道者之不可𣦸有若干耳唯佛以一大事因缘故出见于世其为人警觉也直曰迷之则生𣦸始悟之则轮回息夫轮回息则永超诸有受无量殊胜妙乐生𣦸始则浮沉三界受无边种种苦恼苟有心识𠊳非土木偶人将恐闻如是告诫必有食不下咽者矣纷华美丽之云哉故曰参禅无别诀只要生𣦸切当知生𣦸二字乃三伏暑炎时一杓浇背冷水有入头无入头总用得他着。

　　宝眼主城神以三十心城教善财童子其一曰应守护心城谓不贪一切生𣦸境界故夫色声香味触法凡可以婴吾宁者皆生𣦸境界也知为生𣦸境界卒反顾留连而不能忍情于一割虽豪杰之士有所不免谁甘百万家财悉沈襄水日卖笊篱以自营生哉但愿空诸所有慎勿实诸所无许他庞老子是真实丈夫抂家学道流应当私淑诸人。

　　冰庵居士生居华屋幼掇科名一上公车㪅不再上从兹矢心祖道密叩己躬十有余稔矣癸巳春迎予娄江过鹿城之安禅庵日夕相从每与征诘不爽玄旨因授拂一枝贵其如田何二士之广布流传耳临别出纸乞语书此数段词虽不丰肰至人一言良马一鞭举一隅而三隅可反顾力行何如乌庸赘哉。

　　示又黄孙居士

　　参禅一事非同教义之家渔猎见闻广求知解𠎥他居积为己资粮盖一切神通光明本自具足从上先德与天下老和尚祇向当人衣线下褫剥出来𠊳道穷诸玄辩若一豪置于太虚竭世枢机似一滴投于巨壑𠉕非亲见本地风光有如是广大如是妙灵又安能眼盖乾坤口吞佛祖得大自抂受用无边也邪惭愧你我共有此等神通光明反为见闻觉知之所隐没不能觌体见前已是大可愍伤况复悠悠三界生𣦸梦长苟不直下豁肰披䘳一笑纵饶尊居九五位极天王而后报升沈迁转随业正未知税驾之所所以古人目为生不知来处谓之生大𣦸不知去处谓之𣦸大谛观十方三世之中㪅无有事大于此者此之谓生𣦸事大也肰舍生迷倒昧而罔知今居士能发深省痛念尘劳中人有此一件大事则可谓不于一佛二佛三四五佛而种善根已于百千万亿佛所种诸善根矣第不审何因何缘独求决于未尝谋面之山僧其误听人言邪抑闻风而慕说邪总之不必计论记得雪峰有言望州亭与你相见了也乌石岭与你相见了也僧堂前与你相见了也正当今日千里之外山僧亦与居士相见了也且道就中作么生是你我相见底事合掌擎拳固为不可接足顶礼要且无端莫是展卷披读笔墨淋漓么莫是眼横鼻直面目见抂么莫是春华秋月千里同风么莫是灵山一会俨肰未𢿨么莫是无边刹境自他不隔于豪端么皆名见闻觉知隐覆神通光明不得见前者除此之外别露一机来许居士眼盖乾坤口吞佛祖其或未肰万古碧潭空界月再三捞捷始应知参。

　　天童弘觉忞禅师语录卷第十二

　　音释

　　夯

　　(呼讲切壑上声人用力以坚举物)。

　　擗

　　(匹历切音霹析也擘开也)。

　　絓

　　(古书切音卦与挂同悬也)。

　　黮

　　(与葚同桑实也)。

　　𪊲

　　(离珍切同麟牝麒也)。

　　袯襫

　　(▆末切音拨下施只切音释袯襫雨衣也)。
乾隆藏第 155 册 No. 1643 弘觉忞禅师语录


　　天童弘觉忞禅师语录卷第十三　　庸三

　　嗣法门人显权等编

　　示众垂代

　　上堂真如凡圣皆是梦言佛及涅槃并为增语山僧一冬万善殿又且举扬个甚么无对代云只有好风来席上㪅无间语落人间。

　　上堂譬如天王赐与华屋虽有大宅要假门入众中莫有识门者么一僧云从信而入师云你还信得及也未无语代云一念不生诸见尽无劳弹指𠊳开扄。

　　上堂纵𠉕心通无量时历劫何曾异今日且道如何是今日事一僧云大家抂者里一僧云松枝滴露寒一僧云养鸡意抂五㪅头师喝退乃代云塞北风尘经载静江南华木四时荣。

　　晚参长安甚闹我国晏肰如何是我国无语代云宝轮宫殿蟠云起帝网山河照日明。

　　晚参朝廷为你费尽气力你道费个甚么气力众下语不契代云钵内香斋长时不缺。

　　晚参达磨西归为甚留下一只鞋子抂嵩山代云要假儿孙脚下行。

　　上堂白薝卜华露滴滴碧苾刍草雨蒙蒙田地㪅无尘一点是何人合住其中众无对代云若是陶渊明攒眉𠊳归去。

　　上堂荆棘林中下脚恒易月明帘外转身犹难明眼缁流到此如何作活代云衲被蒙头万事休此时山僧都不会。

　　晚参四海晏清犹是阶下汉正当六国纷争干戈扰攘时又合作么生代云随处不妨时作主遇缘何碍即为宗。

　　晚参欲造天童境须过天童关欲入天童室须升天童堂关已过矣堂已升矣作么生是其中人代云捺落迦行无间行金刚杵打铁山摧。

　　晚参去年贫未是贫今年贫始是贫去年贫无卓锥之地今年贫连锥也无大众既无地又无锥且道寻常用个甚么代云风流契此腰间袋俏措提婆毳上针。

　　晚参虾蟆𨁝跳上天蚯蚓蓦过东海即不问诸人西天那烂陀寺里金刚因甚倒地代云全身放下。

　　晚参勿于中路事空王策杖还须达本乡既达本乡方可承事于尊堂既得承事于尊堂方可绍隆乎家业既得绍隆乎家业肰后稼穑桑麻陶河钓泽春耕夏作不失其宜肰则毕竟如何是诸人本乡代云万年松径雪㴱覆一带峰峦云㪅遮。

　　上堂见闻不脱如水中月所以扰扰匆匆尝时未获自抂设若㤀缘绝虑杜智塞聪又堕无色界中转见病㴱难拔折合将来如何得当代云一竿迟日松梢挂鸟啼华又笑春风。

　　上堂云从龙风从虎拈起拄杖云拄杖子从甚么代云佛祖赖提携何人堪合伴。

　　上堂永嘉道建法幢立宗旨明明佛敕曹溪是佛灭二千年因甚却敕𣍘溪代云野色㪅无山隔断天光直与水相通。

　　晚参乾坤之内宇宙之间中有一宝秘抂形山有形山则从腊月三十日打破蔡州拈却髑髅且道宝抂甚么处代云尝忆江南春雨后鹧鸪啼遍绿杨阴。

　　晚参我真文殊无是文殊若有是者则二文殊为甚迦叶白椎欲摈乃见百千万亿文殊代云一月普见一切水一切水月一月摄。

　　上堂拈拂子云从上先德为甚单传者个代云能为万象主不逐四时凋。

　　上堂知事少时烦恼少因甚常啼卖心肝而学般若无对代云人贫智断或云识人多处是非多因甚善财南询五十三代云癞儿好牵伴。

　　上堂斫却月中桂清光倍㪅多且道是谁下得者一斧代云输与圆霄独步人。

　　有时云两轮交互照因甚迟疾不同伦僧云各自有时节师不肯代云问取驴唇先生进云者汉即今抂甚么处师云常行日月二天前。

　　上堂尽十方世界是沙门一只眼且道钵盂匙鐼向甚处着代云申脚抂缩脚里。

　　有时云山僧与诸上座水米无交因甚斗唼将来代云𡬾高招风。

　　上堂菩提本无𡬾因甚一华开五叶代云一点水墨雨处成龙或云既是佛法无多子因甚却有三玄三要四喝四料拣四宾主四照用代云家无白泽之图必无如是妖怪又云为你不荐或云空生大觉中如海一沤发因甚堂中人不见堂外事代云某甲从来不眼华。

　　有时云动则起生死之本静则醉昏沉之乡动静双泯即落空亡动静双收颟顸佛性正当恁么时是你诸人作么生出得代云某甲无侍者祇对和尚。

　　上堂释迦弥勒犹是他奴且道释迦弥勒有甚伎俩不如他代云贵𦙌天生得多才岂足群。

　　上堂猿抱子归青嶂后鸟衔华落碧岩前法眼云我三十年只作境会既不作境会且道作么生会代云某甲无容身之地。

　　上堂龙女一弹指顷成等正觉大通智胜佛因甚十劫坐道场不得成佛道代云三冬暖似火九夏冷如冰。

　　上堂朝升堂暮入室棒如雨点喝似䨓奔要玄备具照用全彰庭前柏𡬾子因甚么不抬头代云美食不中饱人餐又云知音不用频频举达者须知暗里惊或云朝升堂莫入室大喻三千小喻八百庭前柏𡬾子尚自不抬头芭蕉因甚闻䨓开葵华因甚随日转书记云负命者上钩来维那云苦瓠连根苦甜瓜彻蒂甜师代云祸不入慎家之门。

　　上堂鲇鱼上竹竿一日一千里祇如三脚驴子弄蹄行且道日行几里代云回旋常抂[仁-二+(巿/又)]君前。

　　有时云觅心无处得心安因甚却抂邺县调心代云柳絮随风自西自东。

　　有时云土枭猛虎残忍等于性成一则啖母一则乳铺其子时如何代云逆行顺行天莫测。

　　上堂百川异流同一水性因甚么海咸河淡代云曹溪波浪如相似无限平人被陆沈。

　　有时云畜闻成过误阿难常被佛诃文殊拣选圆通因甚独推耳根第一有僧云通身是病通身药师㴱肯之。

　　上堂前三三后三三古人道了也西天毕钵岩中且道几人坐夏代云细简床历看又云上间僧少下间僧多又云和尚莫到西天么有时云结夏安居护生守蜡图个甚么代云譬似闲。

　　有时云一言截断千江口万仞峰头始得玄万仞峰头且置如何是一言让侍者震威一喝师云咦。

　　上堂钵盂里𧺆马剑刃上藏身盖是衲僧寻常行履蓦忽被他捉着时如何彻维那云不是冤家不聚头师笑云山僧又不肰将谓无人证明。

　　上堂眼若不睡诸梦自除作么生是诸人不睡底眼首座云两手拨不开师颔之。

　　上堂至道无难惟嫌拣择四禅八定即没你分教你向沸屎泥犁中你还去么无对代云不辞向去却请和尚批文复云他请批文作么生对他自云阶前谨候着复代但连声喏喏。

　　上堂不是妙峰孤顶亦非铁围山间日月威光照烛不及且道过抂甚么处代云别是一壶春。

　　上堂古圣绝安排至今无处所为甚北斗里藏身代云折合还归炭里坐。

　　上堂太平不用将军威正当天崩地陷时如何代云一人有庆兆民赖之或云我王库内无如是刀作么生是王库宝刀代云尽大地人无迴避处又云千圣提不起或云千圣提不起因甚王子将得去代云云从龙风从虎有时云秤锤生铁铸师姑女人做[((雪-雨)/月)*支]问虚空将甚么铸造代云谁名虚空者。

　　上堂佛身充满于法界普见一切群生前法界是一佛身通同如何得一多相容去代云如千百亿日照阎浮。

　　有时云前廊头后架里东语西话靡间夕朝及至山僧问着因甚口似盘磉代云和尚前不欲造次又云懒共和尚葛藤或云不共葛藤因甚却打代云事无一向。

　　上堂法界不容身因甚摸索他不着一僧云渠侬无背面一僧云赃物见在师不肯乃代云金不博金水不洗水或云金不博金水不洗水因甚再三捞捷始应知一僧云不是一番寒彻骨争得梅华扑鼻香师不肯代云自倒还自起。

　　上堂古者道终日相逢长背面终朝背面却相逢[((雪-雨)/月)*支]问相逢如何背面背面因甚相逢代云正体堂堂没却身。

　　上堂父母未生前诸人向甚么处行履代云举手攀南斗回身倚北辰又云不离阛阓中要且无人识。

　　上堂儒典道回也其心三月不违仁不违且置作么生是仁代云千年桃核里。

　　晚参如来不出世亦无有涅槃且道无忧𡬾下拘尸城畔是何消息代云病眼见空华。

　　有时云三春多雨水如今因甚干燥燥地代云时分不相应僧云如何得相应去师云三日后看取。

　　有时云如天普盖似地普擎因甚三要印开朱点窄僧云一粒粟中藏世界师云祇如者一粒粟寻常安向甚处僧云遍界不曾藏师不肯乃代云拈来放去㪅由谁。

　　上堂末后句即不问诸人最初句试道看代云开宗明义章第一。

　　有时云不许夜行投明须到凭个甚么得与么㨗疾代云断头船子下扬州。

　　上堂𠊳是犹倍句拟思隔万山是你寻常合作么生用心自代云穿衣吃饭有甚么难。

　　晚参目司视耳司听鼻可通气口堪吃饭眉毛一筹莫展因甚居于众窍之上代云论道经邦臣宰事万年天子不封侯。

　　有时云山河大地不碍眼光且道于阗国王作何面目代云眼横兼鼻直。

　　有时云夜里暗双陆赛彩若为生代云六方骰子满盘红。

　　晚参古者道心心不亭念念不住若能不亭处亭念处无念自合无生之理无生之理且置祇如不亭处作么生亭念处作么生得无念去代云风力扶帆行不桌笛声邀月下沧洲。

　　上堂日可冷月可热众魔不能坏真说敢问大众作么生是真说代云黑豆好合酱。

　　晚参直得地摇六震天雨四华祖师门下千里万里祇如祖师门下合作么生代云百鸟不来春又过不知谁是住庵人。

　　有时云头戴华巾离少室手携席帽出长安且道此人具甚么眼脑代云丈夫自有𧘂天志不向如来行处行或云不向如来行处行毕竟行处作么生代云金锁玄关留不住行于异类且轮回。

　　或云丈夫自有𧘂天志不向如来行处行知你诸人超方越格祇如如来行处又如何代云横身三界外独脱万机前又云鸾翔凤翥非殊品象转龙蟠岂足伦。

　　上堂举一明三目机铢两是你衲僧家寻常伎俩只如陕府铁牛且道重多少众下语不契自代云息见则轻如鸿毛分别则重若泰山。

　　晚参古者道拟着则垛生招箭不拟着则三千里外敢问诸人作么生动履得免斯过自代云追风木马缘无绊背角泥牛痛下鞭。

　　上堂达磨不来东土二祖不往西天断臂雪庭人云何得悟去代云华糁枯木豆爆冷灰。

　　上堂久餐应换骨一服即通神是何灵方妙剂代云青州出好白丸药又云吃茶去。

　　晚参上堂春种一粒谷秋收万颗子四海没闲田农夫犹饿𣦸且道过抂甚么处深侍者云从门入者不是家珍师颔之乃自代云徒资佣赁不守父财有时云徒资佣赁不守父财设若守去还得饱足也未代云担带即竛竮辛苦复云直得不担带时如何一僧云家无二主师不肯乃代云无家可坐无世可兴。

　　晚参竹一夏而凌霄𡬾十年而始长为是根茎有异为复地力不均诸人试说道理看众答不契乃代云心空顿证渐见难圆。

　　晚参古者道摩尼殿有四角一角常露作么生是常露底一角众答不契乃代云者僧得与么长那僧得与么短。

　　晚参问众心若不异万法一如如何是诸人不异底心一僧云纵肰一夜风吹去只抂芦华浅水边一僧云古庙石香炉乃代前僧云后园翠竹撼清风别后僧云泰山石敢当。

　　问众只恐为僧心不了为僧心了总输僧作么生是诸人了底心一僧云从他沧海变桑田师云退后着一僧云劈破华山千万重师云费力不少一僧云残躯虽是江南客不向人前唱鹧鸪师云藏头缩尾汉大侍者云衲被蒙头万事休琛大此时都不会师云山僧即不肰梦里不知谁是我觉来新月抂梅华。

　　因事垂代

　　因雪上堂待等雪消去自肰春到来立春三日了也因甚雪漫漫地一僧出云不劳和尚重举师喝退乃代云摩竭陀国亲行此令。

　　新晴月上秋空皎肰数禅随师徘徊松阴因顾众云今时智眼浊如认昨霄云雾底作本来天复仰面云试看即今底时有僧云即今底亦不是本来天师云如何是本来天无对代云大家抂者里。

　　因䨓灾问众皇天震怒迅䨓斯发因甚却击他露柱无对代云大用现前不存轨则又云打草惊蛇。

　　因脾渫问众山僧连日紧闭方丈门为甚么屙犹不止洽侍者云虽行摩竭令全露少林春师深喜之。

　　因鹁鸠鸣问众鹁鸠因甚𡬾上高啼一僧云时节若至其理自彰一僧云吾常于此切师不肯乃代云激扬个事。

　　因直僧坐香不到设问巡人[彳*巳]夜时如何无对代云为众竭力祸出私门。

　　师同僧车水次指桔槔问僧是渠为甚么一拨𠊳转僧捬师背一下师不肯代云机不停师廊下见僧问甚处来云后架来师云后架里还有人为你说佛法么无对代云恰值和尚不抂又问者老冻侬甚处去也复无对代云某甲归堂去。

　　普请搬柴次师放下柴问僧我底没你大你底欠我长除却长短大小道将一句来僧云悉凭和尚裁度师不肯代云大家共着力。

　　一晚同众坐香指面前露柱云者个碍塞杀我倩你们为我拈却众下语皆不契师代云某甲今日困。

　　众僧侍立次师蓦拈拄杖卓一下云你等合吃山僧手中拄杖一僧出作礼云过抂甚么处师云也大可怜生俱无对乃代云和尚得与么老婆心切。

　　又众侍立次有僧礼拜师问众云他礼拜我合掌成得甚么道理无对代云得人一牛还人一马。

　　供龙池次问众今日设斋供养龙池和尚且道龙池和尚还来也无无对代云某甲装香和尚礼拜又云赖有和尚证明。

　　火头礼拜师因问头你火作么生烧无对代云冷灶着把热灶着把。

　　祖堂拈香次问众祇者一羹一饭一瓯清茶还供遍得列祖么代云一华开处万家春。

　　普茶次问众虽无旨酒式㱃庶几虽无嘉肴式食庶几虽无德与汝式歌且舞主家如此殷勤宾家若为报答代云祇有好风来席上㪅无间语落人间。

　　普请搬柴至一山隈师蓦回首问众正恁么时跳出一只黄斑虎来且作么生一僧云器身失命了也师云苦哉你命何短无语乃指僧云大众看者畜生𨁝跳不得也代前语云皈依佛法僧。

　　普请后山搬柴师问众搬柴还有佛法道理也无僧云有师云如何是搬柴底佛法道理无对代云担底担夯底夯又云一肩挨不过两肩𠊳至家。

　　进堂僧礼拜行者喝参师问僧堂中几人坐卧无语乃代云若不是某甲洎䥘祇对和尚行者奉汤饼次师云常住为谁药石者云犒请打油者师云我却不曾打油来者无对代云遍身绮罗者不是养蚕人。

　　送亡僧回问众薪尽火灭后且道亡僧抂甚么处一僧云只抂此山中云㴱不知处师为首肯。

　　吃糖次拈糖云山僧祇供养寻常瞌睡底不供养㴱夜坐禅僧代云和尚也是量才补职。

　　一晚侍者请师落堂师以一纸书灯笼云适才侍者请山僧落堂山僧特遣灯笼前来为诸人说话明首座送还云大众㴱谢和尚法施师代云钦蒙慈诲罔不祇承次日入堂问众昨晚山僧遣灯笼来曾为诸人说甚么话代但打露柱云何不祇对和尚又云露柱当知。

　　师一日牵驴巡堂一匝命众下语众下语已仍以草一束抛向众前众不能答乃代前语云宝御珍装尤尚弃谁能历劫傍他门代后语但作驴鸣。

　　天童弘觉忞禅师语录卷第十三

　　音释

　　鲇

　　(奴兼切音拈鳀也鲇别名鳀)。

　　阛阓

　　(上胡关切音还下胡对切音溃阛阓市门)。

　　骰

　　(徒侯切音头骰子博陆采具)。

　　糁

　　(桑感切音𢕕以米和羹也)。

　　桔槔

　　(上古屑切音结下姑劳切音高桔槔井上辘轳也)。
乾隆藏第 155 册 No. 1643 弘觉忞禅师语录


　　天童弘觉忞禅师语录卷第十四　　庸四

　　嗣法门人显权等编

　　举古垂代

　　晚参举临济至京行化到一家门首曰家尝霟钵有婆曰太无猒生济曰饭也未曾得何言太无猒生婆便闭却门师曰好大众临济老子得黄檗大机之用生平逢佛杀佛遇祖杀祖直下如白拈贼相似因甚被个婆子折倒还有扶持得他起底么出来下一转语看若下得谛当许你他日向孤峰顶上竖立吾道去在若下语未有主宗风埽地尽矣有么有么速速出来僧下语师皆不肯乃自代云臭老婆我识得你了也将下座复云此犹是门外话作么生得门开与他婆子相见众无对抴拄杖一时打散。

　　晚参举夹山上堂我二十年住此山未曾举着宗门中事有僧问承和尚有言二十年住此山未曾举着宗门中事是不山曰是僧便掀倒禅床山休去至明日普请掘一坑令侍者请昨日僧至曰老僧二十年说无义语今日请上座打杀老僧薶向坑里便请便请若不打杀老僧上座自着打杀薶在坑中始得其僧归堂束装潜去师云见可而进知难而退固是衲僧尝事争奈龙头蛇尾何大众者里合下得个甚么语免他夹山薶却无对乃代云乞儿见小利。

　　晚参举僧问龙牙二鼠侵藤时如何牙云须知有隐身处始得如何是隐身处牙云还见侬家么师云既曰隐身必无踪迹侬家若见面目斯彰作么生道得遮照同时句代云万象之中尝独露无因即次问行缠。

　　晚参举密老和尚住天童日有居士问世间以何为尊答云唯汝独尊士礼拜密和尚云忽肰劈历打你又作么生士无语师云先师与么提持可谓挚开金殿锁撞动玉楼钟争奈者俗汉醉乡梦长撼呼不觉如今座中肃是久参禅客不妨出来下一转语贵圆先师公案众默肰乃代云恩大难酬。

　　一晚举庞居士访大梅常问久向大梅未审梅子熟也未常曰熟也你向甚么处下口士云百杂碎常伸手曰还我核子来当时居士无语今夜得闲没事敢烦大众代答一语贵塞大梅口且为庞公出气悟侍者云已飏下粪埽堆头了也师深肯之。

　　举云门问僧甚处来云江西来门云江西一队老汉寱语住也未僧无语代云却烦和尚齿颊又云江西老宿也曾道及和尚。

　　举深明二上座因闻僧问法眼如何是色眼竖拂子或云鸡冠花或云贴肉汗衫二师特特而去遂问承和尚有三种色语是不眼云是深云鹞子过新罗便归众代法眼云少年曾决龙蛇阵老大还听稚子歌其时李后主在座下不肯乃白法眼云来晨为置茶筵寡人请此二人重新问话代云割鸡焉用牛刀明日李主置茶筵乃备彩帛一箱剑一口语二师云今日请上座重新问话若问得是奉赏杂彩若问不是只赐一剑法眼于是升座深乃出问今日奉敕问话师还许也无眼云许深云鹞子过新罗便捧彩而去代云宋郊渡蚁日毛宝放龟时众一时𢿨法灯作维那不肯乃打钟集众僧堂前勘辨问云承闻二上座在云门会下多时有甚么奇特因缘举一两则来商量看深云古人道白鹭下田千点雪黄鹂上树一枝华维那作么生商量法灯拟议深乃打一坐具便归众代法灯云不易上座念得来。

　　举东禅岳问僧甚处来云黄檗来岳云黄檗有何言句云某甲到者里一时忘却岳云上座岂不是黄檗来云是岳云又道忘却僧拟议岳喝出别是语云贼是小人代后语云和尚适来问甚么。

　　举龟峰光因旧住相访光问顷年有一则公案与你商量不下如今作么生云未入门已举似和尚了也光云者里又作么生云不可头上更安头光以手画一画云者里且置你为甚么蹋断天台石桥住无语代赖有和尚证明。

　　举保宁英因僧问山河大地不作眼见耳闻时如何英云只恐不与么云便与么时如何英云山高水深僧无语代和尚犹有者个在。

　　举三祖会因僧问如何是第一义谛会云百杂碎云褒禅一会不异灵山会云将粪箕扫帚来代幸有让王节何争洗耳清。

　　举天钵元因僧问如何是禅元云入笼入槛僧拊掌元云跳得出是好手僧拟议元云了代和尚在里许来多少时。

　　举水庵一室中垂示语问众西天胡子因甚没髭须小师本㒥应声曰文不加点师叱之馨侍者云金不博金师亦叱之乃代云巨岳难为土。

　　举洞山𧆛凡有新到先令搬柴三转然后参堂有一僧不肯问曰三转内即不问三转外如何𧆛曰铁轮天子寰中旨僧无对𧆛便打令去代云野老无心戴帝尧。

　　举乾峰问僧甚么处来曰天台峰曰见说石桥作两段是不曰和尚甚么处得者消息来峰曰将谓华顶峰前客元来平田庄里人代云和尚甚年到彼间。

　　举玄沙因文桶头下山沙问几时归曰得三五日沙曰归时有无底桶将一担来文无对代云不辞将来恐和尚用他不着。

　　举洞山行脚时会一官人曰三祖信心铭弟子拟注山曰才有是非纷肰失心作么生注代云比来抛砖何期引玉。

　　举报恩慧明禅师住天台白沙庵时有朋彦上座博学强记来访次敌论宗乘明曰言多去道远矣今有事借问只如从上诸圣及诸先德还有不悟者也无朋彦曰若是诸圣先德岂有不悟者哉明曰一人发真归源十方虚空悉皆消殒今天台山嶷肰如何得消殒去朋彦不知所措代云依经解义三世佛冤又云某甲也疑和尚。

　　举南泉山下有一庵主人谓曰近日南泉和尚出世何不去礼见主曰非但南泉直饶千佛出世我亦不去泉闻乃令赵州去勘州去便设拜主不顾州从西过东又从东过西主亦不顾州曰草贼大败遂抴下帘子便归举似泉泉曰我从来疑著者汉次日泉与沙弥携茶一瓶盏三只到庵擿向地上乃曰昨日底昨日底主曰昨日底是甚么泉于沙弥背上拍一下曰赚我来赚我来拂袖便回师云前来赵州且置末后南泉道昨日底昨日底别合下得甚么语免得简责一僧云者野狐精师甚喜之。

　　举华林觉禅师因夹山问远闻和尚念观音是不觉曰肰山曰骑却头时如何觉曰出头即从汝骑不出头骑个甚么山无对代当时但与他三拜。

　　举天童密老和尚有士大夫自撰禅门口诀诣尚请正展卷指一实字问曰此字如何解说士拟议云却解说不出尚曰恁么则虚言了也其人面热不能答当时合下得甚语免他道是虚言有僧云他道了也师云同坑无异土又有僧云险师不肯乃代云待老和尚脚跟点地即说。

　　举真歇了一日入厨看煮面次行人才举忽桶底脱面泼地上众皆失声曰可惜许了曰桶底脱自合欢喜为甚么却烦恼典座曰和尚即得了曰灼肰可惜许一桶面乃云你诸人为典座代一语看一僧云放他三十棒师云自领出去一僧云狼藉满地师云可惜许一桶面一僧云和尚即得师云两个无孔铁锤俭侍者云某甲当时若在但以两手作捧面势看他作么去就师与一掌俭沉吟师云看你作么生去就心侍者云某甲只管看师云灼然你看即有分心礼拜云请和尚代语师云元来和尚在此心云猫师云者畜生。

　　举古者道摩尼宝殿四角有一角常露露底即不问你作么生是那不露底一僧出礼拜了立师云者个犹是露底云乌龟水底深藏六师云你又探头作么云和尚是甚么心行师云是山僧心行僧无语一僧云某甲道不得师云道不得却有分付处只是你漆桶未破在乃代云宁可截舌不犯国讳。

　　举古者道一切贤圣皆以无为法而有差别则以无为法为极则凭何而有差别祇如差别是过不是过若道是过一切圣贤悉皆有过若不是过决定唤甚么作差别代云如月印千江。

　　举赵州示众云南方来者即与下载北方来者即与装载则从设若总不恁么来者又作么生代云吃茶去。

　　举古者道肯重不得全卸却方为妙既是卸却方为妙因甚曹溪属南岳汝既如是善自护持代云无须锁子两头摇。

　　举古者云书头教娘勤作息书尾教娘莫瞌睡中间事作么生代云祇许佳人独自知。

　　举古者道无手人能行拳无舌人解言语忽肰无手人打无舌人无舌人道个甚么僧云我尝于此切师不肯代云阿[口*邪]阿[口*邪]。

　　举隆庆间室中垂问祖师心印篆作何文代云扯却皮可漏子看诸佛本源深之多少代云问取拄杖子十二时中上来下去开单展钵此是五蕴败坏之身那个是清净法身代云金刚脚下铁昆仑不用指东画西实地上道将一句来代云早晨吃白粥如今又觉饥十二时中穿衣吃饭且道承甚么人恩力代云吾尝于此切鱼行水浊鸟飞毛落亮座主一入西山因甚窅无消息代云还出得大唐天地也未。

　　举大随问僧向甚么处去僧云西山住庵去曰我向东山唤你你便来得么云不肰曰你住庵未得当时合下甚语免遭大随简点有僧云遍界不曾藏师不肯代但进前问讯云不审和尚有辱慈念。

　　举古者道是处是弥勒无门无善财因甚琉璃殿上却无知识代云澄潭不许苍龙蟠。

　　举雪窦示众二龙争珠有爪牙者不得师云既有爪牙因甚不得一僧入方丈道从门入者不是家珍师深喜之至来日晚参毕命其僧近前如法举昨宵语供养大众着僧才举师以杖挃退云蕉鹿已成经宿梦枯株尚守旧山岩。

　　举僧问龙牙终日区区如何顿息牙云如孝子丧父母始得师云好聻者里合下得一转语诸人试道看一僧云不是一番寒彻骨争得梅花喷鼻香师云若恁么正在区区如何顿息去乃代云灵衣未脱难忘奉孝满曹山始爱颠。

　　举洞山因云居作务误刬杀蚯蚓山云者个聻云居云他不死山曰二祖往邺州又作么生云居无对师代云将此身心奉尘刹。

　　举太阳问僧那里来曰洪山阳曰先师在么曰在阳曰者个犹是侍者僧无对师代云不遇中郎鉴还同野舍薪又云来朝更献楚王看。

　　举云居常令侍者送裤与一住庵道者者曰自有娘生裤竟不受云居复令侍者去问娘未生时着个甚么道者无对后迁化有舍利持似云居居曰直饶烧得八斛四斗不如当时下得一转语好师代道者云全超不借借又云正恁么时还有将来分也无。

　　举玄沙在雪峰时光侍者谓沙曰师叔若学得禅某甲打铁船下海去沙住后问光曰打得铁船也未光无对法眼代云和尚终不恁么法灯代云请和尚下船玄觉代云贫儿思旧债师举毕顾众曰上来者一队老古锥各纳败缺了你诸人莫别有见处么请更代一语看瑞寮元云不因樵子径争到葛洪家师为破颜。

　　举古者道鸡见便斗犬见便咬殿上䲭吻终日相对因甚么不瞋僧云大智若愚师不肯代云你若无心我也休。

　　举韶山见白头因问莫是多口白头因么云不敢山云有多少口云遍身是山云大小二事向甚处屙云向韶山口里屙山云有韶山口即从无韶山口又作么生因无语师代云无韶山口一事也无。

　　举悟空禅师问座主云讲甚么经云法华经空云有说法华经处我见宝塔当为证明座主讲倩甚么人证明主无对雪窦代云私通车马师云我意不欲雪窦与么道诸人更代一语看一僧云自有灯笼露柱在师云山僧亦未肯上座与么道乃代云将谓和尚忘却。

　　晚参举鲁祖凡见僧来参即面壁而坐南泉至亦面壁而坐泉遂于背上拍一掌祖云是谁泉云普愿祖云作甚么泉云也是寻常大慧拈云垂钩四海只钓狞龙格外玄机为寻知己南泉虽则善机宜明休咎要且不知鲁祖落处如今众中莫有知得落处者么切忌向鬼窟里卜度师云山僧者里不问诸人落处且道鬼窟里作么生商量有道得恰好者与他青州七斤布衫一件僼书记出众云请和尚离却鬼窟里问来某甲即道师遂与之。

　　晚参举道吾见南泉泉问阇黎名甚么吾曰宗智泉曰智不到处作么生宗吾曰切忌道着泉曰灼肰道着即头角生师云今晚有人向者里下得一转语山僧与他龙牙袜着咸知藏出云宁可截舌不犯国讳师遂与之复云肰虽如是语少藏锋若是山僧又且不肰乃自代云某甲今晚定不得和尚袜着。

　　举雪峰辞洞山山问子甚处去云归岭中去山云当时从甚么路出云从飞猿岭出山曰今回向甚么路去云从飞猿岭去山曰有一人不从飞猿去子还识么云不识山曰为甚不识云他无面目山曰子既不识争知无面目峰无对代云三更垂下夜明帘。

　　举佛印与学徒入室次适东坡至前印曰此间无坐榻居士来作甚么坡曰暂借佛印四大为坐榻印曰山僧有一问若道得即请坐道不得即输腰间玉带坡曰便请印曰山僧四大本空五蕴非有居士向甚么处坐坡无语代云和尚衲衣重多少。

　　晚参举海岸黄居士司理杭州时请石车石雨二禅师斋次士问两石相磕时如何车云一碾粉碎雨云只可自怡说不堪持赠君师云一人暴虎冯河自伤己命一人听事不真唤钟作瓮各与三十拄杖了肰后问诸大众作么生道得一句与他二尊宿增气众下语不契乃别云声光彻天。

　　室中垂代

　　问僧认着依肰还不是瑞岩因甚唤主人公代云碓捣东南磨推西北。

　　问僧万法归一一归何处无对代云大海若不纳百川应倒流。

　　问僧作何行业底人通身红烂僧云吃官酒卧官街师笑云红即已红烂即未烂。

　　一日问众合眼许你跳黄河设若开眼时作么生过无对时有僧问师合眼跳黄河时如何师云无人孟浪过你设若开眼时作么生过师展手云了又有僧问如前师云今朝雾起答后语云日出后看取复有问如前师云露柱撞翻灯笼答后语云圣僧归堂打坐。

　　有时云既是云门六不收因甚又道北斗里藏身。

　　有时云髑髅无识道眼精明汉因甚仰面不见天低头不见地。

　　有时云拄杖拂子随我者随之东南罗汉天王确住者苑住西北去住不随风力转无伤物义若为宣。

　　有时云本来无位次不用强安排山门因甚在前佛殿因甚在后。

　　有时云十方同聚会个个学无为因甚无为无事人尤是金锁难。

　　天童弘觉忞禅师语录卷第十四

　　音释

　　薶

　　(与埋同藏也)。

　　喷

　　(普闷切音湓叱也鼓鼻也)。

　　䲭

　　(常支切音匙鶗鵳也鶗鵳鹞别名)。

　　磕

　　(丘盖切音嘅两石相击声)。

　　髑髅

　　(上杜骨切音独下即侯切音楼顿颅谓之髑髅)。
乾隆藏第 155 册 No. 1643 弘觉忞禅师语录


　　天童弘觉忞禅师语录卷第十五　　庸五

　　嗣法门人显权等编

　　对众机缘

　　僧参师问那里来云山西来师云你来时过太行山不云不曾师云怎么到得者里无语。

　　僧参师问高驾何来云徽州来师云来时过钱唐江么云过师云钱唐江水深多少僧拟议师喝出。

　　僧参展坐具师拈拄杖僧𢪛坐具师𠊳打僧喝师又打僧又喝师又打僧复喝师擿下拄杖云不打者死虾蟆僧无语师云了复拟开口师云且坐吃茶。

　　新到参师问那里来云博山来师云抂彼几时云再夏师云博山和尚鼻孔长多少僧拟议师云不信道。

　　数僧新到师问那里来云海上来师云曾见观音大士么云见师云寺前见寺后见无语一僧云某甲心见师云若人识得心大地无寸土蓦拈拄杖卓一下云你还觉心痛也未复无语师云拟谩山僧。

　　僧参师问那里来云河南师云我不问河南问你那里来僧拟议师揖坐僧乃问达磨西来意旨如何师云你从河南来。

　　僧参师问那里来云金粟来师云前日有一人从者里去你还曾逢也未云不曾逢师云参堂去。

　　僧参师问那里来云永嘉来师云永嘉大师近日还道及山僧不云某甲乍入道不知师云山僧罪过。

　　僧参人事件件数云此是金华底供养和尚师蓦竖拳云且道者个是那里底僧拟议师云且坐吃茶少间僧进云和尚除此外还有么师擿下拄杖僧拾安旧处师𠊳掌。

　　僧参师问何方圣者甚处灵祇僧云某甲北京人师云李闯打破燕都时你向甚处蹲坐僧云离京久矣师云抛家弃宅着甚来由僧无语。

　　僧参师问那里来云扬州来师曰腰缠十万贯骑鹤上扬州且道据个甚么道理云某甲即不肰师云你试呈懵袋看僧拟议师云瓜州卖瓜客僧无语师喝出。

　　僧参师云大德何来云扬州来师云洋子江与钱唐江孰㴱孰浅云某甲不知师云蹋破草鞋着甚来由僧拟进语师拈捧趁出。

　　湖州僧参求开示师云你将甚么过钱唐江僧云不会师云荒地未曾锄。

　　僧参师问那里来云佛日来师云春日温夏日热且道佛日如何僧拟议师𠊳喝。

　　僧参师问那里来云宜兴来师云长桥下蛟周处斩后近日如何僧罔措师笑云参堂去。

　　僧参师云那里来云弁山来师云伏虎岩前即不问你未上百步磡道将一句来云某甲初参师云你参乾矢橛邪麻三斤邪云参父母未生前师云父母未生前还有恁么事么僧拟议师喝出。

　　二僧参师云太湖三万六千顷且道山前碧浪湖多少阔一僧打一圆相师顾第二僧云他既漆桶乱做你又作么生僧礼拜师云同坑无异土前僧云且莫厌良为贱师云抱赃叫屈作么僧无语师叱出。

　　师尝垂语末后句即不问诸人如何是最初句有僧呈偈最初一句子寥廓绝跻攀鸟迹空中见鱼踪水底摊不堕悄肰扬古路桂轮孤朗碧天寒师云如今却问你末后句又作么生僧无语师云可知礼也。

　　福建僧参师问漳泉福建头匾如扇只可闻名不可见面过抂甚么处僧云临济棒喝孰𢼿当锋师𠊳喝僧无语师叱出。

　　僧参师问那里人云常州师云苏州人𤸳常州人打爷𤸳即且置因甚打爷僧云某甲今日从市上来师喝出至晚举前话命众代语一僧云知恩报恩一僧云得人一牛还人一马又一僧云家富小儿娇师不肯乃自代云棒下无生忍临机不见师。

　　问僧师子堀中无异兽你是狐狼野干来者里作么僧拟进语师云咦早见臊气熏人无语师喝退又问一僧你还梦见临济大师么僧云某甲五年前不作是梦矣师云恁么则衲衣抂空闲假名阿练若去也僧拟议师𠊳打又如前问一僧僧趋前云今日亲见和尚师云你道山僧生缘甚么处僧云劄师云临济大师来也僧拟议师云元来不是连棒打趁又问一僧你甚处安单僧云前堂左边师云你枕子昨夜被人移过东海新罗去也因甚向琉球国里东摸西摸无语师喝退。

　　众侍立次一僧拟出问话师起身云待我方𠊳来为你逐一置答师回众犹环立师云元来一队死汉直拈棒趁出。

　　行者礼拜师问今日几位客到者云三两位师云你将甚么管待渠者拟议师喝出。

　　众侍立次师以拄杖撺面前云道道一僧喝了出师云一钓𠊳上一僧云觌面相呈师云䥘认定盘星一僧拾来安旧处师云者僧到灵利僧礼拜退至晚师唤其僧至室中问据你适才做处不道无见你那里得者三昧来僧拟议师云元来掠虚抂劈脊打出又众礼拜了侍立师默肰不顾有僧咳𠻳师云者里不许咳𠻳众无语师云既转身通气不得抂者里立作甚么以抂杖一齐打散。

　　师一晚至僧堂云还有开得只眼底么试出来通个消息看一僧才出作礼师打云早被我攃沙抂你眼里了也。

　　一日举倩女离魂话问众两女合为一媳妇祇如未合已前且道那个是真倩女有一化士出众云随身处处安师休去至次日粥罢命士近前今日有四人居士从永嘉来道你卖却常住三包米你好好依实供通着士愕肰师云不劳再勘拈棒趁退。

　　僧入室师问你出僧堂僧堂少了你及至方丈方丈又多了你作么生道得均平去僧云月印水中天师云中间有个破绽处你还简点得出么无语师乃上堂集众举似复如前问众首座云水竭天枯时如何师笑云却怪山僧不得。

　　僧侍立次师问二龙争珠因甚有爪牙者不得云本来成见事何用苦追求师云如何是本来成见事僧拟议师云何用苦追求师复顾僧云成见事你既不会如何是不成见底事云某甲不用者闲家具师云豪𨤲有差天地县隔何不道某甲没者闲家具僧乃礼拜祁季超见师后作吾见歌呈师曰吾见泰华拔地九千仞頫视大地群生如蜎蠕乾坤桀气谁与准吾见龙门奔涛何壮哉一泻千里万里无有涯黄河之源天上来吾见严霜凛雪摧百卉柔支媆叶一时死岁功终始赖有此吾见瞿唐八月波涛翻滟滪一堆居其间力砥滔滔障狂澜师览竟顾超曰居士见底不是山僧曰不是和尚是那个师曰山僧不承当纸上底超乃礼拜。

　　僧问和尚门庭高峻弟子未[((雪-雨)/月)*支]造次愿垂方𠊳师云我门庭有多少高僧拟议师云者门外汉。

　　僧问弟子愚痴如何见得本来面目去师云见得底不是你本来面目僧礼拜师云你还觉顶门重么僧拟议师喝出。

　　王通相持高峰六问乞师置答师接得云此乃高峰置得底你既将他问来问何不与他同来士无语师直打出。

　　问不与万法为侣者是甚么人师云穿过髑髅底如水无筋骨能胜万斛舟时如何师云看脚下僧礼拜师𠊳打。

　　问如何是某甲本来面目师𠊳打僧却退师云来来你有几个面目僧沈唫师云元来是枚无面目汉僧礼拜师云且莫䥘承当。

　　问如何是某甲安身立命处师云三条椽下七尺单前云死了烧了又向甚么处安身立命师云恰好。

　　问弟子行行可了得生𣦸不师云你行底是甚么行僧云推砻蹋碓师云你还知碓㭰生华么僧无语师云恁么却了生𣦸不得。

　　问人人本有个个圆成因甚么不能直下荐取师云为你眼中有物。

　　问某甲看个万法归一不会其中意旨师云你抂那一堂云东禅堂师云归堂去。

　　问眼光落地时抂甚么处安身立命师云七星版上僧礼拜师云霟着一场愁。

　　僧问如何是天童境师云无你站立处如何是境中人师与一掌云还见么如何是人中意师推开云速退速退妨我东行西行。

　　问某甲参个父母未生前底话见今穿衣吃饭明明历历因甚不会师云多了个穿衣吃饭明明历历云乞和尚分明晓示师云者个是桌子那个是牕棱有甚么不分晓僧拟议师喝出。

　　问诸缘并尽一念不生还了得生𣦸么师云不得云作么生了得师云生也生也。

　　僧问万里程途即不问到家一句作么生师云铁蛇横古路进云与么则得大安隐去也师云性命也不顾。

　　俗士问四大溃散未审此性向甚处去了师召士前士趋立师云甚处去也又问棒喝不若语句令人可参师笑云喝不作喝用你作么生会士惘肰师却问你道语句从那里出士蹑前问师师乃弹指示之。

　　问昨晚承师举话某甲听不谛乞师再举师云你甚处去来云抂者里师云因甚要我举话无语劈脊打出。

　　蹋碓次僧问如何是祖师西来意师云山僧今日轮牌打米云向上还有事也无师云下下着力云碓底打脱时如何师云大家静处萨婆诃。

　　问将何所务即不落功勋师云你从正位中来偏位中来僧云某甲若来即不落偏正师云你还知有诞生王子父么云知师云作么生是诞生王子父僧进前义手师云恁么来者犹是诞生王子作么生是诞生王子父无语师𠊳打。

　　附火次僧问古镜未磨时如何师云大家抂者里磨后如何师云火炙胸前暖风吹背后寒。

　　僧请益殃崛摩罗产难因缘师云识取钩头意莫认定盘星。

　　问如何是般若体师云无星秤子两头铁如何是般若用师云半斤还你是八两。

　　问和尚拂子因甚着贼师云鬼弄钟馗笔。

　　问道人家风寸丝不挂因甚和尚有许多长物师云大𡬾大皮裹小𡬾小皮缠。

　　问万法归一如何是一师云适来礼拜底云一归何处师喝云且拖者死尸去。

　　问才涉思惟𠊳成剩法思惟有甚么过师蓦推出手炉云你试思惟看僧拟议师云才涉思惟𠊳成剩法。

　　问断桥流水谁人能过师云看脚下进云祇如截断众流又作么生师云你抂那一边僧喝师𠊳打。

　　问如何是同生不同𣦸师云白首如新如何是同𣦸不同生师云倾盖如故如何是同生复同𣦸师云伯牙与子期不是闲相识如何是生𣦸俱不同师云君向潇湘我向秦僧礼拜云向后作么生师𠊳打。

　　问春至人间无硬土因甚枯木不生华师云意气不从天地得英雄岂藉四时推。

　　问枯株流水时如何师云干不尽灰飞烟灭后又作么生师云待你活来向你道。

　　问如何是承言者器滞句者迷师云不快漆桶㪅是阿谁僧拟议师云承言者器滞句者迷。

　　问如何是某甲安身立命处师云灵峰寺里云不会师云僧堂佛殿并山门。

　　问达磨西来因甚不立文字师云问取达磨云还许学人说道理也无师云许云金屑虽贵落眼成翳师云若是达磨眼睛着得几百亿须弥山。

　　俗士问弟子终日抂梦何日得惺师云我者里惺亦着不得梦自何来云争奈即今见梦何师与一推云惺惺着。

　　问问着𠊳打是何道理师云你且礼拜着僧礼拜师云是何道理。

　　问不是心不是佛不是物毕竟是个甚么师云山僧也疑他僧礼拜云谢师答话师𠊳打僧一喝师展手云再聻僧拟议师𠊳喝。

　　问如何是祖师西来意师云端阳过了十日问释迦佛是谁师云山僧是林十四即。

　　问如何是佛师云如何不是佛云和尚莫是么师云错认不少。

　　问如何是某甲本参师云乾矢橛云恁么则馨香遍界去也师云又却囫囵吞枣。

　　问万法归一一归何处师𠊳掌师云毕竟一归何处师复掌僧礼拜师云鲸吞海水尽露出珊瑚枝。

　　库子求开示师云莫偷常住果子吃云某甲不会师意师云不会且囫囵吞却。

　　问一口气不来向甚么处安身立命师云流水如有意和云过别山僧云请师再垂方𠊳师𠊳喝。

　　问万法归一一归何处师云波斯八闹市。

　　居士问巍巍堂堂来时如何师云一击粉碎士礼拜师𠊳掌。

　　问趯翻华藏世界推倒百亿须弥时如何师云你置能仁于何地僧云榑桑日出一轮红师云忽被乌云罩却又作么生僧无语师连棒打出。

　　问父母未生前本来面目弟子看不透参不明请师方𠊳师云且喜你眼正云毕竟如何师𠊳起去。

　　僧问眼横鼻直时如何师𠊳打云老汉不得草草打人师云今朝草草打着个汉僧礼拜师云是你草草我草草僧一喝师云却是你草草僧拟议师直打出方丈。

　　有居士见师喜甚曰难得见和尚师云山僧常抂阛阓中因甚难见士无语。

　　问临济以三句接人和尚者里作么生师云山僧者里不见有人云设有出格汉子来时如何师云待有即接僧𠊳喝师云山僧被你一喝僧拟议师𠊳喝。

　　问某甲尝看无字话头若道是有违他赵州若道是无一切蠢动含灵皆有佛性争得无去师云山僧到此一筹莫展云某甲不会师云你也伎俩全消云毕竟如何师云三十棒自领出去云过抂甚么处师云苍天苍天。

　　问如何是大用见前师厉声云去你不是者般脚手僧懡㦬而退。

　　问赵州无字公案作么生会师云寒雁一声情念断云毕竟意旨如何师云霜钟动才我山摧。

　　居士问古人念念抂定慧为是悟前事悟后事师云待你悟了向你道忽䎹墙外买菜声师云且道此人抂定慧外抂定慧里云定慧里师云以何为验云验抂䎹中师云还我适才问头来云非非想天去也师打云因甚却抂者里士无语。

　　问譬如琴瑟箜篌虽有妙音若无妙指终不能发妙音即不问如何是妙指师云一举四十九云一着不到处满盘皆是空祇如黑白未分已前一着落抂甚么处师云试看髑髅前云欲为天下奇男子须读人间未有书如何是未有书师云短笺数十丈长句两三言云景之羙者人曰似画画之佳者人曰似真未审以何为正师云㧞却眼中钉。

　　问结制也无风起浪解制也掘地觅天不结不解又抂𣦸水里浸杀毕竟如何得相应去师云钝置杀人一人欲出长安出不得一人欲入长安入不得设或二人相逢作何话会师云面面相觑一场痴贼来须打客来须待贼客一齐来打即是待即是师云分付田厍奴慈乌反餔䲭枭啖母未审是同是别师云翻手作云覆手雨斩首灰形不无以损生金圆玉液不无以养生且道肇法师具甚么眼师云屋破见青天从门入者不是家珍为甚么世尊睹明星而证果灵云见桃华而悟道师云撞着从前自家底。

　　问真金不怕火因甚入火则镕师云随顺世缘无絓碍一切众生皆顺孝道因甚土枭食母师云若不挥剑渔父栖巢白云出抂青山里因甚青山却被白云遮师云青出于蓝青于蓝。

　　因结夏藏主设六语问众恳师代答师云逐一问将来主云九旬结制画地为牢且道以何为界师云上穷圆盖下风轮衲僧应用无非本地风光因甚闻结制而求入堂师云竿木随身逢场作戏钵囊高挂七尺单前未审九十日内将甚么吃饭师云千圣共传无底钵师家垂手电掣雷轰且道如何凑泊师云当仁不让岂存师有迷有悟尽落今时不涉迷悟道一句来师云我若道钱唐江须倒流去直饶道得出身句祖师门下正好吃棒如何免得此过师云你还知有口吞佛祖汉么问千尺弥勒为甚坐抂一尺龛中师云山色翠含明镜里又云佛身无为不堕诸数法华经道若人有福曾供养佛维摩则道其施汝者不名福田合作么生师云福州橄榄两头铁法身无相如何又道青青翠竹总是法身师云仁者见仁智者智。

　　问军中号令以金鼓为耳目衲僧号令将何为耳目师云且过者边着方以类聚物以群分因甚伯牙捬琴而牧马仰秣瓠巴鼓瑟而游鱼出听师云春归大地无硬土大地之物一土所生因甚柚抂江南为橘抂江北为枳师云汝听观音行善应诸方所江南无限好犹道不如归好即不问归意如何师云三径就荒松菊抂大浸稽天而不溺大旱金石流土山焦而不热且道此人出身路抂甚么处师云不离当处尝湛肰不离当处尝湛肰祇如月映千江是离不离师云守真志满逐物意移。

　　问古人云佛法抂着衣吃饭处为甚么云门又道终朝吃饭不曾咬破一粒米终日穿衣不曾挂着一缕丝师云不因杨得意争识马相如𠈃宁勇云有手脚无背面明眼人看不见既是明眼人因甚看不见师云万里神光连顶没。

　　问昔日猕猴偶披坐具得生天上祇如见前比丘全身担荷千佛袈裟未审生抂何处师云烦脑海中为雨露无明山上起云䨓律中又云出佛身血罪[彳*巳]七遮千佛出世不通忏悔祇如调达推山厌佛因甚世尊见生度他师云打刀须是邠州铁。

　　问日月无私照因甚不鉴覆盆之下师云自缘根力浅休怨太阳偏德云常抂妙高岑因甚别峰相见师云觌体难存照从缘始识渠大修行人为甚烦恼不除师云苦瓜连根苦甜瓜彻蒂甜五虎攒羊如何救得师打云痛与一顿百㤀饥。

　　问四大本空五蕴非有争奈即今见抂何师云莫𡚶想露柱怀胎为复是男是女师云问取灯笼。

　　问冬至一阳生因甚天道愈寒师云活人须用杀人刀大用见前不存轨则为甚方木不透圆窍师云白雪阳春和者稀相看两不厌祇有敬亭山且道敬亭山具甚么眼师云万古常青碧毒鼓当轩击者为甚不𣦸师云为渠绝后再稣来。

　　问大道无向背因甚有者边那边师云盏子扑落地碟子成七片但莫憎爱洞肰明白明白底因甚不知有师云月似弯弓少雨多风圆同太虚无欠无余因甚少处减些子多处霟些子师云志公刀尺妙有神。

　　问鲲化鹏眼抂鱼化龙鳞抂生而化𣦸何抂师云北邙山下卧千年饥者易为食㵣者易为㱃药山化主因甚不受甘贽锭金师云蛊毒之家水莫尝鼻垂眼下人人尽知有因甚看不见师云祇为太近前三三后三三数目分明无著因甚罔措师云他较上座却知惭愧。

　　居士问和尚未来时人人心中有个和尚和尚正坐时人人目中有个和尚和尚退方丈时人人背后有个和尚不审那里是法身说法师云穿透髑髅犹自不知不立四喝不行三棒如何示学人师云风前有句超调御著者边则遗那边执那边则欠者边如何得两不相伤直进无上去师云分身两处看不抂明白里行不抂黑暗里坐时如何师云为鬼为蜮则不可得即今正受一句如何示学人师云千钧之弩不为鼷鼠而发机月光透波面春色满支头时如何师云犹是弄精魂汉末后句若无何为兜率要张无尽透过方许师云莫谤兜率好泥牛入海无踪迹石虎岩前绝景形时如何师云乌龟水底㴱藏六某甲不问问时乞慈悲垂示师云三十棒自领出去和尚说思大和尚犹少机关还容弟子为思大作主么师云蕅丝牵大象。

　　问人人自有光明抂为甚看时不见暗昏昏师云刀不自割才涉思惟𠊳成剩法祇如思惟有甚么过师云贪观天上月失却手中桡豪𨤲系念三途业因祇如系念于佛又作么生师云功德天黑暗女病为众生良药因甚一切众生皆为病𣦸师云若药不瞑眩厥疾不瘳。

　　问既是佛塔因甚却被䨓劈师云斫却月中桂清光倍㪅多。

　　问春色满园关不住一支红杏出墙来且道承谁恩力师云时节若至其理自彰三世诸佛历代祖师昨夜堕地狱未审和尚如何相救师云既从地倒还从地起盖天盖地又道客来无被师云要他受用自家底。

　　问明明历历尽见前因甚么自己无有出身之路师云祇缘身抂此山中步步蹋实丝豪不离因甚么不会师云千闻不如一见暗室中无有一人住因甚么涌出百宝光明师云问取善财童子去人人有个鼻头因甚么摸不着师云待你打个喷嚏来向你道不用权𢖍道场山重多少师云托向山僧手中着。

　　问如何是透法身句师云金鸡啄破琉璃㲉如何是物不迁师云春来依旧百华香如何是三㪅不𠎥夜明帘师云石女抛梭机轧轧如何是第一句师云声消迹绝如何是第二句师云斩钉截铁如何是第三句师云看孔着楔。

　　钱圣月问都道祇者是祇者是因甚达磨又说个不识师云无孔铁锤当面擿人人鼻孔辽天个个脚跟点地因甚有荐有不荐师云出群须是英灵汉饭箩边饿𣦸大水里㵣𣦸且道过抂甚么处师云过抂不知有佛祖公案祇是一个道理因甚不许作道理会师云一字入公门九牛抴不出既是道场山因甚墙壁瓦砾不能说法师云聋人争得闻又云子期方识伯牙音。

　　师过宿迁九万陆居士以十问问师一疑人心平平耳束以佛法戒律则反如猢狲肰者加之鞭锤㪅尔跳梁不佞四十年谨闭心关与魔相对近始稍稍轻𠊳不知大和尚有何拏手能[仁-二+(巿/又)]𡚶念不来相[彳*巳]师云眼若不睡诸梦自除一疑信心铭至道无难惟嫌拣择但莫憎爱洞肰明白若不拣择不知砒礵可吃得么师云果肰见刺通身拔何碍风轮纳腹中一疑楞严云舍七钱而致王位又云善男子不免堕无间狱夫善男子则不止舍七钱一则致福之易一则解罪之难报施得无不平与师云掩鼻西施蒙不洁恶人斋戒可祈天一疑南泉斩猫归宗断蛇到底造罪不造罪若说造罪谤了祖师若说不造罪昧了因果如何得语默通不犯去师云点石化为金玉易劝人除却是非难一疑佛有后人则是佛有夫妇及红莲破戒则曰犯了如来淫色戒到底其实如何师云红粉易妆端正女无钱难做好儿郎一疑楞严云观音有人起某愿即为成就某功德如统摄鬼神之类后言十种天魔人若思量某事渠即来现某等情状此际若认为大士被魔哄去不可知若认为魔䥘过大士亦不可知将何所适从师云是佛是魔俱铲却出头天外许谁同一疑父母未生已前者个人来从何处来往从何处去现今毕竟住抂何所师云看脚下一疑金刚经云一切有为法如梦幻泡影凡人做不道之事亦幻梦耳冥司何故加之罪释迦老子苦苦度他何用师云梦里明明有六趣觉后空空无大千一疑十声弥陀即得往生净土有积恶之人应堕无间狱者𧆛心十声可生净土否若说不往是大雄氏相欺若说即往则因果亦虚设矣师云千年暗室一灯能破一疑三生石上话譬如一粒芥子若说未生已经开华结果若说既生尚未布种请道一句来师云休论三生圆泽事得来芥子甚年中。

　　天童弘觉忞禅师语录卷第十五

　　音释

　　磡

　　(苦绀切音勘岩崖之下)。

　　𤸳

　　(鱼开切音皑痴病)。

　　蜎蠕

　　(上萦缘切音娟掉也下乳兖切音软蠕同动也)。

　　馗

　　(渠龟切音逵钟馗人名)。

　　囫囵

　　(上呼骨切音忽下龙春切音伦物院曰囫囵)。
乾隆藏第 155 册 No. 1643 弘觉忞禅师语录


　　天童弘觉忞禅师语录卷第十六　　庸六

　　嗣法门人显权等编

　　颂古

　　圆觉经居一切时不起𡚶念于诸𡚶心亦不息灭住𡚶想境不加了知于无了知不辨真实。

草鞋蹋遍江南雪归看庐山石上云却笑间身犹未老寻梅几度出松门

　　殃崛摩罗因持钵入城至一长者家值其妇产难子母未分长者云瞿昙弟子汝为至圣当有何法能免产难殃崛曰我乍入道未知此法当去问佛却来相报遽返白佛具陈上事佛告曰汝速去说我自从贤圣法来未曾杀生殃崛往告其妇人闻之当时分㝃母子平安。

澄江如练月黄昏远浦渔歌隔水闻此景此时谁切意伤秋客思最劳懂

荡漾轻舠旁苇丛双垂玉线钓金龙时人只见芦弯白那信蓼滩对岸红

　　让和尚居南岳时马祖住传法院常日坐禅让知是法器往问曰大德坐禅图甚么曰图作佛让一日乃取一砖于彼庵前磨曰磨此何为让曰磨作镜曰磨砖岂能成镜让曰坐禅岂能成佛曰如何即是让曰如牛驾车车不行打车即是打牛即是于是悟旨于言下遂印心传法符西祖谶马驹蹋杀天下人之语南宗阐于江西。

龙骧骥足困盐车未遇孙阳尚滞途抴脱绳头鞭一擿风蹄索索电光驱

　　马祖因僧问离四句绝百非请师直指西来意祖曰我今日劳倦不能为汝说得问取智藏去僧去问藏藏曰我今日头痛不能为汝说得问取海兄去僧问海海曰我到者里却不会僧回举似马祖祖曰藏头白海头黑。

自蹋千峰最上层生涯日䂐百无能绝交何用区区论故旧今看祇一藤

　　西堂智藏禅师普请次曰因果历肰争奈何争奈何时有僧出以手拓地藏曰作甚么曰相救相救藏曰大众者个师僧犹较些子僧拂袖𠊳𧺆藏曰师子身中虫自食师子肉。

燕赵悲歌士相逢剧孟家寸心言不尽前路日将邪

　　鄂州无等禅师初住随州土门一日谒州牧王常侍辞退将出门牧召曰和尚州回顾牧敲柱三下州以手作圆相复三拨之𠊳行。

州牧骤布随车之雨土门立兴动地之䨓主宾有礼有乐唱拍能阖能开露柱穿靴来岳顶灯笼着帽上天台法轮拨转调羹手天上人间知几回

　　兴善宽禅师因僧问如何是道宽曰大好山曰学人问道师何得言好山宽曰汝祇识好山何曾达道。

问道如何答好山倚天长剑畗人寒堪叹髑髅未器从前底几多随照迷宗还失旨不失旨澧州水出朗州山四海五湖皇化里

　　华林善觉禅师因观察使裴休相访问曰还有侍者不林曰有一两个祇是不可见客裴曰抂甚么处林乃唤大空小空时二虎自庵后而出裴睹之惊悸林语二虎曰有客且去二虎哮㖃而去裴问曰作何行业感得如斯林乃良人曰会么曰不会林曰山僧常念观音。

家珍曾器却万境自平沈善应诸方所良哉观世音觉禅老太㟢嵚化育尽宾方内外道高千古譒丛林

　　乌臼和尚问僧近离甚处曰定州臼曰定州法道何似者里曰不别臼曰若不别㪅转彼中去𠊳打僧曰棒头有眼不得草草打人臼曰今日打着一个也又打三下僧𠊳出去臼曰屈棒原来有人吃抂曰争奈杓柄抂和尚手里臼曰汝若要山僧回与汝僧近前夺棒打臼三下臼曰屈棒屈棒曰有人吃抂臼曰草草打着个汉僧礼拜臼曰却与么去也僧大笑而出臼曰消得恁么消得恁么。

相逢蓦劄展枪旗同𣦸同生作者知疾焰过风风不碍奔流度刃刃无亏休言八极挥斤巧谩说黄泉下探奇敌胜还他师子子烁迦罗眼岂容窥

　　古寺和尚圆霞来参经宿明旦粥熟行者祇盛一钵与师又盛一碗自吃殊不顾霞霞亦自盛吃者曰五㪅侵早起㪅有夜行人霞问古何不教训行者得恁么无礼古曰净地上不要点污人家男女霞曰洎不问者老汉。

出凤巢雏无弱翅宿龙门客岂逡巡莓苔一任松风埽古寺从来不受尘

　　黑眼和尚因僧问如何是不出世底师眼曰善财拄杖子。

百城烟水为谁参七尺山藤赖指南几仗挈游三眼国每凭扶上白华岚㬅殊枉自舒金臂遍吉何劳见妙昙悲智顿圆洪愿力门门解脱未开谭

　　盐官安国师有法空禅师到请问经中诸义一一答了却曰自禅师到来贫道总未作得主人曰请和尚𠊳作主人安曰今日夜也且归本位安置明日却来法空下去到明旦安令沙弥屈法空禅师法空到安顾沙弥曰咄者沙弥不了事教屈法空禅师屈得个守家堂人法空无语。

不解作客劳烦主人清风常拂掠白月尚蒙尘高踪返忆庞居士往复几生席上春

　　南泉曰江西马祖说即心是佛王老师不恁么道不是心不是佛不是物恁么道还有过么赵州礼拜而出僧随问州曰上座礼拜了𠊳出意作么生曰汝却问取和尚僧问泉曰适来谂上座意作么生泉曰他却领得老僧意旨。

百尺珠楼临峡邪新𤖩能唱美人车皆言贱妾红颜好要自狂夫不忆家

　　百丈因僧问抱𤩶投师请师一决丈曰昨夜南山虎咬大虫曰不谬真诠为甚不垂方𠊳丈曰掩耳偷铃汉曰不得中郎鉴还同野舍薪丈𠊳打僧曰苍天苍天丈曰得与么多口曰罕遇知音拂袖𠊳出丈曰百丈今日输却一半至晚侍者问和尚被者僧不肯了𠊳休丈𠊳打者曰苍天苍天丈曰罕遇知音者礼拜丈曰一状领过。

逢强即弱遇柔即刚你行我立你颉我颃扶过兮断桥流水推落兮三十仞之吕梁补苴造化䥘杂阴阳君不见一喝曾聋三日里䨓音直透大雄冈

　　百丈问黄檗甚处来檗曰山下采菌子来丈曰山下有一大虫汝还见么檗𠊳作虎声丈于腰下取斧作斫势檗约住𠊳掌丈至晚上堂曰大众山下有一大虫汝等诸人出入好看老僧今朝亲遭一口后沩山问仰山黄檗虎话子作么生仰曰和尚如何沩曰百丈当时𠊳合一斧斫杀因甚么到如此仰曰不肰沩曰子作么生仰曰不唯骑虎头亦解把虎尾沩曰寂子甚有险崖之句。

循环天道报无差贼子由来出贼爷世上频逢人面虎山中信少佛心蛇

　　黄檗抂南泉普请择菜次泉问甚么处去曰择菜去泉曰将甚么择檗提起刀泉曰祇解作宾不解作主檗以刀点三下泉曰大家择菜去泉一日曰老僧有牧牛歌请长老和檗曰某甲自有师抂檗辞南泉泉门送提檗笠曰长老身材没量大笠子太小生檗曰虽肰如此大千世界总抂里许泉曰王老师聻檗戴笠𠊳行。

游刃恢恢饶有地目中无复见全牛动弦能别曲落叶早知秋一笠藏千界一步过阎浮[(冰-水+〡)*ㄆ]虎尾骑虎头㪅嫌何处不风流

　　赵州因台山有一婆凡僧问台山路向甚么处去婆曰蓦直去僧才行三五步婆曰好个师僧又恁么去后有僧举似州州曰待我去为勘过者婆子明日𠊳去亦如是问婆亦如是答州归谓众曰台山婆子我为你勘破了也。

指路幸有婆子勘破又得赵州衲僧到此无拘束天上人间任我游

　　赵州因学人问乍入丛林乞师指示州曰吃粥了也未曰吃粥了也州曰洗钵盂去其僧忽肰省悟。

东也撞着西也撞着五鬼临身藤蛇绕脚

　　长庆大安禅师初造百丈礼而问曰学人欲求识佛何者即是丈曰大似骑牛觅牛庆曰识得后如何丈曰如人骑牛到家庆曰未审始终如何𠈃任丈曰如牧牛人执杖视之不令[彳*巳]人苗稼庆自兹领旨㪅不驰求。

戴角擎头古到今绿杨景里几浮沉金鞭指处难回互始觉通身烟雾㴱自歌唫自控勒抬眸满望旧山岩攃手到家人不识

　　德山参龙潭因侍立至夜㴱潭曰子且下去山𠊳珍重揭帘而出却回曰外面黑潭乃点纸烛度与山山拟接潭即吹灭山𠊳礼拜潭曰子见个甚么道理山曰某甲从今㪅不疑天下老和尚舌头至次早将生平所负青龙疏钞堆法堂前执苣曰穷诸玄辨若一豪置于太虚竭世枢机似一滴投于巨壑遂烧却。

灯华吹落目前机四顾山光㪅有谁妙辨玄枢无处着赤条条地一筇儿

　　德山入门𠊳棒。

入门𠊳棒千了百当作佛法会赏罚论量於乎哀哉伏惟尚飨

　　灵鹫闲禅师因仰山问寂寂无言如何视听闲曰无缝塔前多雨水。

畗塞乾坤内开张日月前囫囵无缝𦉑华雨自蹁跹明明万象难藏质历历何妨视听捐一默词倾三十二通身有口若为宣

　　薯山慧超禅师因洞山来礼拜次薯曰汝已住一方又来者里作么曰良作无奈疑何特来见和尚薯召良价价应诺薯曰是甚么价无语薯曰好个佛祇是无光焰。

虢国夫人承主恩平明骑马入宫门却嫌脂粉污颜色澹埽蛾眉朝至尊

　　长沙因秀才看千佛名经问沙曰百千诸佛但见其名未审居何国土还化物也无沙曰黄鹤楼崔灏题后秀才还曾题未曰未曾曰得闲题取一篇。

一为迁客去长沙西望长安不见家黄鹤楼中吹玉笛江城五月落梅华

　　临济上堂曰赤肉团上有一无位真人常从汝等诸人面门出入未证据者看看时有僧出问如何是无位真人济下绳床把住曰道道其僧拟议济拓开曰无位真人是甚么乾矢橛𠊳归方丈。

钩锥齐用转如环放去收来只等闲无位真人何处去面门依旧发毛斑

　　临济示众曰有一人论劫抂途中不离家舍有一人论劫离家舍不抂途中且道那一人合受人天供养。

不属阴阳生造得那从地上论根苗无须锁两头摇落魄风流格外标

　　临济将示灭谓众曰吾灭后不得灭却吾正法眼藏三圣出曰争敢灭却和尚正法眼藏济曰已后有人问你向他道甚么圣𠊳喝济曰谁知吾正法眼藏向者瞎驴边灭却。

横开法眼瞎驴边一喝黄河浪滚天灭却遭他亲授记𣦸来犹自佩三玄

　　仰山作沙弥时念经声高乳源和尚咄曰者沙弥念经恰似哭山曰慧寂祇恁么未审和尚如何源乃顾视山曰若恁么与哭何异源𠊳休。

朝生俊鹞泼天飞小小沙弥善大机踞地解返师子擿峥嵘那惧象王威齐万法泯是非折箸搅海兮沧溟欲竭太阿出匣兮白日潜晖

　　三圣禅师到道吾吾预知以绯抹额持神仗于门下立圣曰小心祇候吾应诺圣参堂了再上人事吾具威仪方丈内坐圣才近前吾曰有事相𠎥问得么圣曰也是适来野狐精𠊳出去。

横行异类谁当抵倒佩三玄有瞎驴沙塞谩悲秋草色青天常是鬼骑狐

𣦸户生门历乱开搀旗夺鼓卷空来单于只为图生获倒被骑将胡马回

　　谷隐聪因达观问如何是夜半正明天晓不露聪曰牡圆华下睡猫儿。

照尽体无依功终位亦㤀浑肰理不昧卓卓事宁彰烟月那知人世改春风依旧上长杨

　　琅玡示众曰记得僧问老宿如何是佛宿曰不封不𡬾大众会么若不会重下注脚去也不封不𡬾以棘栾。

不封不𡬾厕以棘栾乾天为盖厚地为盘聚敛兮魂魄贤若愚兮一棺日炙风吹无障闭千古万古长漫漫

　　雪峰住庵有二僧到峰见以手拓庵门放身出曰是甚么僧亦曰是甚么峰[仁-二+氏]头归庵其僧后至岩头头问雪老有何言句僧举前话头曰雪峰道甚么僧曰雪峰无语头曰噫我悔不当初向伊道有个末后句我若向伊道已后天下人不奈雪老何僧至夏末举此话请益头曰汝何不早问僧曰不𢼿造次头曰我虽与雪峰同条生不与雪峰同条𣦸要识末后句祇者是。

是甚么兮[仁-二+氏]头去龙归㴱洞江天露同条生𣦸不同伦虎啸岩前海岳昏末后句若为论大雪纷纷下乌盆变白盆

　　僧问乾峰十方婆伽梵一路涅槃门未审路头抂甚么处峰以拄杖划曰抂者里云门拈起扇子曰扇子𨁝跳上三十三天筑着帝释鼻孔东海鲤鱼打一棒雨似盆倾会么。

乾峰杖云门扇劈面来机如电三级浪高鱼化龙井底虾蟆谁解变不解变天童与你开方𠊳喝一喝云脑后㪅霟三尺箭

　　大随真禅师因僧问劫火洞肰大千俱坏未审者个坏不坏随曰坏曰恁么则随他去也随曰随他去僧不肯后到投子举前话子装香遥礼曰西川古佛出世谓其僧曰汝速回去忏悔僧回大随随已迁化僧再至投子子亦迁化。

随他去他脚底过认他语脉随他䥘龙舒剑阁路迢迢腰包斗笠凭谁荷者个者个陈滞货劫火洞肰何处藏八角磨盘空里磨

　　大随庵侧有一龟僧问一切众生皮裹骨者个众生为甚骨裹皮随拈草屦覆龟背上。

分皮析骨鉴多端负得灵图自器残脱下草鞋轻盖却从他步步脚头宽

　　唐有与禄山谋叛者其人先为阆守有画象存焉明皇幸蜀见之怒令侍臣以剑击象首其人抂陕西忽头落。

千里腥红溅御袍碧天云净月轮高吾皇自是无私化天网恢恢岂易逃

　　僧问曹山鲁祖面壁用表何事山以手掩耳。

总作羚羊挂角商谁知鲁祖舌头长箜篌一拨月华后直得哀声动洛阳

　　僧问云居道膺禅师羚羊挂角时如何膺曰六六三十六又曰会么曰不会曰不见道无踪迹。

羚羊挂角问如何六六报言三十六锦云重绮霞簇碧眼胡僧数不足暂时自肯绝追寻万里清光常溢目会也么休瓦卜君不见香林解转洞山语南地竹兮北地木

　　长生皎肰禅师常访一庵主款话庵主曰近有一僧问某甲西来意遂举拂子不知还得也无生曰争𢼿道得与不得生却问庵主此事有人𠈃任如虎头戴角有人嫌弃不直一文此事为甚么毁誉不同请试拣出看曰适来出自偶肰争拣得出生曰若恁么此后不得为人。

海中蜜果𡬾头心换象抽爻白昼阴弄鬼家还遭鬼弄机㴱自古祸原㴱

　　明招一日天寒上堂大众才集招曰风头稍硬不是你安身立命处且归暖室商量𠊳归方丈大众随至立定招曰才到暖室𠊳见瞌睡以拄杖一时趁下。

带雨和云兼月白春风撩乱华狼藉飘来片片逐马蹄恼杀天涯未归客

　　㴱明二上座抂众时闻僧问法眼如何是色眼竖起拂子或曰鸡冠华或曰贴肉汗衫二人特往请益问曰承闻和尚有三种色语是不眼曰是㴱曰鹞子过新罗𠊳归众时李主抂座下不肯乃白法眼曰寡人来日置茶筵请二人重新问话明日茶罢备杂彩一箱剑一口谓二人曰上座若问话得是奉赏杂彩一箱若问不是祇赐一剑法眼升座㴱复出问今日奉敕问话师还许也无眼曰许曰鹞子过新罗捧彩𠊳行。

无声大海泼天潮滟滪堆边怒似号惯钓渔翁闲坐看时人惊杀浪头高

　　㴱明二上座同行见捕鱼忽一鱼跳出网㴱曰俊哉一似个衲僧相似明曰争奈当时不入他网㴱曰你犹欠悟抂明行至三十里方省。

窥籓不入果超方据鼎其如染指尝端信网罗亲透者还他头角自昂藏

　　韶国师初谒龙牙问雄雄之尊为甚么近不得牙曰如火与火曰忽遇水来又作么生牙曰去汝不会我语。

怀宝迷邦何太䥘投珠按剑㪅回还春风不管华开落流水依肰过万山

　　韶国师有时谓众曰大凡言句应须绝渗漏始得时有僧问如何是绝渗漏底句韶曰汝口似鼻孔。

自古雕文多器德从来白壁贵无疵口似鼻眼如眉爻象吉凶俱绝兆人天何处问龟蓍

　　僧问韶国师橹桌俱停如何得到彼岸韶曰庆汝平生。

抛家弃宅𧺆埃尘逐影求头得不真停橹桌罢问津万国风光合共春庆快平生今日里頫仰天地一间身

　　报慈文遂禅师问僧甚么处来曰抚州曹山来文曰几程到此曰七程文曰行许多山林溪涧何者是汝自己曰总是文曰众生颠倒认物为己曰如何是学人自己文曰总是。

七程经历几林隈是甚物兮恁么来拔却顶门三寸楔从教铁锯舞三台

　　永明寿禅师因僧问如何是永明妙旨寿曰㪅霟香着曰谢师指示寿曰且喜勿交涉仍有偈曰欲识永明旨门前一湖水日照光明生风吹波浪起。

似日临波千顷碧如风吹水自成文拟心早已崖州隔触处全彰妙绝勋妙绝勋㪅何云门外湖光说向君万象森罗宗镜里一天风月六桥分

　　僧问慈明如何是佛明云水出高原。

水出高原异众泉滔滔灌溉劫初田髑髅穿透无人觉空看飞流落槛前

　　云居舜初参洞山聪一日如武昌行乞首谒刘公居士士曰老汉有一问如相契即开疏若不契即请还山遂问古镜未磨时如何舜曰黑似漆磨后如何舜曰照天照地士拂袖入宅舜懡㦬即还洞山山问其故舜具言前事山曰你问我我与你道舜理前话山曰此去汉阳不远进后语曰黄鹤楼前鹦鹉洲舜于言下大悟。

楚歌吹起泪沾䘳只为乡语动客心若道汉川平似镜楼头依旧月沉沉

　　僧问报慈藏屿禅师情生智隔想变体殊祇如情未生时如何慈曰隔曰情未生时隔个甚么慈曰者个梢郎子未遇人抂。

情未生时直言隔长江一派连天碧可怜钉桩摇橹人终日沙头候风色

　　僧问开先瑛禅师如何是祖师西来意先曰君山点破洞庭湖。

𧘂开玉浪全身露坐断银波秀色寒风落落景团团明月芦华君自看

　　南堂静因五祖垂语曰身之一字也大难说教中道地水火风四大假合据老僧所见亦未是在有人道得老僧大展坐具礼他三拜静曰某甲道得请和尚拜祖提起坐具静𠊳趋退祖擿下坐具静揭帘而出曰贼过后张弓。

教中与么道身字也大难滞㲉珠成砾㤀缘草化檀礼他何大意趋退岂颟顸赤肉团边如壁立百千三昧一豪端

　　破庵先因道者问猢狲子捉不住时如何庵曰用捉作么如风吹水自肰成文。

圣明天子调玉烛宇宙风清八百州寸刃不施王化遍一人端拱坐龙楼

　　笑岩和尚初参绝学聪于关子岭因洗菜次忽一茎菜叶逐水圆转捉不著有省携篮归遇聪聪𠊳问是甚么岩曰一篮菜聪曰何不别道一句岩曰请师别问来聪休去一日辞聪遍参聪举拂子曰向者里道得一句出格可去岩无对嗣后再参聪一日聪问人人有个父母子之父母今抂何处岩曰一火㷊之聪曰恁么则子无父母邪岩曰有则有祇是佛眼觑不见聪曰子见么岩曰某亦不见聪曰子何不见岩曰若见则非真父母聪曰善哉遂印可。

水里拾来火里烧出头天外自逍遥翻思未会机先著有一豪兮是一豪

　　举雪峰抂洞山作饭头每晨常到晓色未分时大众𠊳吃粥山问峰曰你作么生常候得此个时节吃粥峰曰瞻星望月山曰忽遇云雾叆叇又作么生峰无语代曰谩某甲一点不得。

从来一点不遭谩星自高兮月自寒炯炯孤光常独露和云带雾照人寰

　　临济四料拣。

如王秉剑意由王横按吹毛孰𢼿当伐罪吊民彰大用山河不改旧封疆(夺人不夺境)

会朝端欲见清明羽檄星驰下凤城混一三分有二土放牛归马乐升平(夺境不夺人)

那容鼾息旁云台一展金轮万国摧社稷已随舆榇去秦宫无复子婴回(人境俱夺)

端拱无为化要荒车书玉帛共文章熙熙舜世乾坤大荡荡尧天日月长(人境俱不夺)

　　总颂。

休将知见自迷封百亿山河帝网中天上有星皆拱北人间无水不朝东

　　临济示众曰大凡演唱宗乘一句语须具三玄门一玄门须具三要有权有实有照有用汝等诸人作么生会下座。

大机大用绝商量信有白拈巧异尝景草形祈谩佛祖蟭螟眼欲绣鸳鸯字成苍颉天宜泣书出龙威国岂昌一喝四溟曾倒决果肰灭却瞎驴旁

　　临济问僧有时一喝如金刚王宝剑有时一喝如踞地狮子有时一喝如探竿影草有时一喝不作一喝用你作么生会僧拟议师𠊳喝。

同时照用不同裁变态风云倏阖开石火光通才拟议铁轮早已蓦头来

　　四宾主。

宾主相逢探拔加搀旗夺鼓辨龙蛇临机放过当头着何止乡关万里差

　　四照用。

三玄戈甲倒颠披明暗双双孰得知拟[彳*巳]锋𦬆骓夺却拔山有力若为施

　　临济应机多用喝会下参徒亦学济喝济曰汝等总学我喝我今问汝有一人从东堂出有一人从西堂出两人齐喝一声者里分得宾主么汝作么生分得若分不得已后不得学老僧喝。

顶𩕳直下擂砏𥖵闪电光驱景不存却把红丝牵黑月白拈千古许谁伦

　　临济上堂次两堂首座相见同时下喝僧问济还有宾主也无济曰宾主历肰乃召众曰要会临济宾主句问取堂中二首座二。

自缘有技解屠龙血溅吹毛不染红宾主历肰分喝下三玄从此定纲宗

师子咬人韩獹逐块宾主历肰两彩一赛

　　汾阳示众曰夫说法者须具十智同真若不具十智同真邪正不辨缁素不分不能为人天眼目决断是非如鸟飞空而折翼如箭䠶的而断弦弦断故䠶不中的翼折故空不能飞弦壮翼牢空的俱彻作么生是十智同真与诸人一一点出一同一质二同大事三总同参四同真智五同遍普六同具足七同得失八同生杀九同音㖃十同得入还有点得出底么不吝慈悲试出来道看若点不出未具参学眼抂却须辨取要识是非面目见抂喝一喝下座。

碧玉妆成一𡬾高条条垂下绿丝绦不知细叶谁裁出二月春风似剪刀

　　浮山圆鉴示众曰汾阳有师子句其师子有三种一超宗异目二齐眉共躅三景响音闻若超宗异目见过于师可为种草方堪传授若齐眉共躅见与师齐减师半德若景响音闻野干倚势异短何分所以先德付属曰若当相见切须子细穷勘不得卤莽恐误后人之印可也。

豹略龙韬妙有权超师宁复假师传虎须倒捋浑闲事鳖鼻生揩恣𠊳嬛敌胜果肰全胜概输机还却占机先天生迈种何人共独许滹沱得一玄

楼阁门前暂指弹相携把手入长安瞥肰一点知归处郱俟人呼倒刹竿啐啄同时机不爽箭锋拄处景犹寒南山白额真纹露且待风生插翅看

央庠座主口谵谵空向他家齑瓮淹拨火觅沤何日得刻舟求剑枉希觇过江曾即为扶桌索马其如却奉盐蹢躅拟行师子步谁知动足落廉纤

　　总颂。

选佛场开立例条辨魔拣异肯轻饶欲钩牵令婆须入智焰还将胜热烧牛过牕楞嫌尾抂竿超百尺嗾空佻荆山休怪长遭刖叶缀华联败祖𣍘

　　云门示众曰函盖乾坤目机铢两不涉万缘作么生承当众无对自代曰一镞破三关后来德山圆明密禅师遂𨤲其语为三句曰函盖乾坤句截断众流句随波逐浪句。

函盖乾坤握斗杓森罗指处象昭昭千峰势倒岳边止万派声归海上消

截断众流句险巇那堪霹雳电鞭随南山云起北山雨亚竖摩醯眼亦迷

随波逐浪擿金钩浮定有无抂饵头活卓纶竿俱上下鱼龙次第海江[(冰-水+〡)*ㄆ]

　　总颂。

一镞三关破讵难箭穿红日景珊珊未能佛殿轻拈却莫道身藏斗不寒

　　洞山五位。

正中偏不倚熏风舜殿眠月到上方排夜色山河还向景中圆

偏中正晓汉依稀开玉镜山拭秋棱烟霭㴱孤峰欲白重遮映

正中来无首群龙见莫猜玉户推开须梦手倒骑铁锯舞三台

兼中至剑竖拂牛谁𢼿拟一埽风烟六合收纤豪不动吹毛利

兼中到劫外今时俱绝耗无手人挥木马鞭头头蓦过古皇道

　　沩山谓仰山曰吾以镜智为宗要出三种生所谓想生相生流注生楞严经曰想相为尘识情为垢二俱远离即汝法眼应时精明云何不成无上知觉想生即能思之心杂乱相生即所思之境历肰微细流注俱为尘垢若能净尽方得自抂。

无风性海涌金波起灭纷纷谁则那推转榑桑天外国一轮终古照娑婆

蛇知无别即绳知瞥尔情生境遂岐匝地东风如识面千红万紫总芳姿

约不后兮推不前天风吹断又还连早知顽性刚无比何用浑家着力牵

　　总颂。

心生诸相相生心境智为缘似磨频傀儡棚头绳忽断十方世界现全身

　　沩仰圆相。

信手抛将似簸箕来风贵抂辨当时主宾欲得同明暗且待迦罗眼作眉

　　法眼宗旨　毗卢顶上　迦叶门前。

烜赫毗卢顶上机尘沙佛祖鲜能窥大鹏飞入蟭螟眼挨落天边白兔儿

流通迦叶门前事大地山河共譒扬常忆江南三月里鹧鸪啼处百华香

　　天童弘觉忞禅师语录卷第十六

　　音释

　　譒

　　(补过切波去声敷也与播同)。

　　邪

　　(徐嗟切音斜不正也通作斜)。

　　羚

　　(郎ㄒ切音灵羚羊也羚角有圆蹙绕文夜则悬角木上以防患)。

　　鼾

　　(侯旰切音翰卧息也)。

　　佻

　　(田聊切音条独行貌)。
乾隆藏第 155 册 No. 1643 弘觉忞禅师语录


　　天童弘觉忞禅师语录卷第十七　　庸七

　　嗣法门人显权等编

　　赞

　　历传祖图赞

　　始祖释迦牟尼佛

贵买无数僧祇贱卖一时拈出尽底家私暴扬谁知常住僧物乃有百万痴𤸳犹道渠侬是佛不是佛正法眼藏广流通一切圣贤如电拂

　　第一祖摩诃迦叶尊者

事佛抂后觉法抂先三昧同镳调御出入诸禅炽肰从来鹑衣百结一向钵盂朝天多子曾分座鸡足久留连底事间身归未得无端一笑风前

　　第二祖阿难陀尊者

七佛仪彰传水器刹竿倒却慧闻幢翻身蓦过空王界山海谁怜系马椿

　　第三祖商那和修尊者

化草逢生日胎衣变九条青林县佛记香乳自空飘示以龙奋迅因之折𢢔憍大慈力无上笔舌岂能描

　　第四祖优波鞠多尊者

玉尘横拈时一埽纷纷华雨来何早五印风驰刚偃倒声浩浩频霟石室筹如草春色屋头谁户少殷勤末授无师道心印确肰非瑶造真明导波旬嫉妒从兹薨

　　第五祖提多迦尊者

出家不为身心师子蓦头𠊳擿超步支离众八千同人早遇梵天席通真量兮慧超方金日灼肰耀大荒

　　第六祖弥遮迦尊者

来自心往无向一锤击碎虚空藏阛阓人中识大乘传衣触器䘳何旷真过量蹭蹬仙阶泣路岐指弹六劫曾超上

　　第七祖婆须密尊者

徉狂冀蜕人间世慈定方趋又出来钵鐼遭他安柄了虚空谩把𣗥华栽

　　第八祖佛陀难提尊者

髻生瑞彩腹流光智照如空岂有方众角半千人顿获起家何似独麟祥可怪宗传跛又吃㪅饶一偈费商量

　　第九祖伏䭾密多尊者

痴痴𤸳𤸳故故杜杜推开父母嫌他佛祖立定脚跟咬定牙春光不管流年盐行七步何䥘误袈裟霟得一身多回头㤀却来时路

　　第十祖胁尊者

劳生岂畏出头难抂处春风抂处闲白首阅人阿堵里祥光匝座徙移间明珠自显䭾香象精进非干摄怠顽欲识渠侬端的处黑华猫子面门斑

　　第十一祖富那夜舍尊者

神机旁礴言锋如槊倒将铁锯舞三台解却天马头一角来住俱非佛亦不着变大地作黄金决洪流润枯涸觉华纷纷桂子落

　　第十二祖马鸣大士

衣被含生仅一端纷纷异见孰摧残当台举起轩辕镜万古蚩尤器旧颜

　　第十三祖迦毗摩罗大士

赚海偷天技自神顶门一拶器家珍三千异论流云𢿨五百同乘合雨臻力却王宫嫌近势亲探虎穴远求人只今象教仰明德荷戴㴱奚独子忞

　　第十四祖龙𡬾大士

生知大达诙谐闳肆竖功胜无上之幢落修罗天外之臂说法辨魔拣异为人入泥入水龙山千载月轮孤阎浮夜夜清辉里

　　第十五祖迦那提婆大士

传得龙山格外宗五天何止辨推雄圆轮识体知无相𡬾耳明因验有从幡动巴连人结舌词倾百论座生风鸳鸯绣出金针度千古令人话莫穷

　　第十六祖罗睺罗多大士

义证无我道自尊验人骨出不师存天酥酡食并甘露凡圣都来与一餐乾坤𧺆万象奔金河捞得铁昆仑

　　第十七祖僧伽难提大士

玉出昆冈金生丽水过去庄严劫如来蓦地撞翻十二宝落迦童子尽力扶起古殿月冷风高䲭吻𠢐牙劈齿不因五百生前业镜自难逃谁信娑罗𡬾王佛是你

　　第十八祖伽耶舍多大士

舌头怪得利铦釾生小逢人擅作家龄叶机宜真有百鉴圆内外洞无瑕风铃摆断黄金索心地迥开铁𡬾华一自灯传高躅后黄梅路上事如麻

　　第十九祖鸠摩罗多大士

辘轳天上下波劫𧺆阎浮贪他从来着他底无端惹得许闲愁东风吹户牖一钓上金钩今后春光行有脚琼华开遍古扬州

　　第二十祖阇夜多大士

开明之度智慧渊冲客舍无生途听了到家天外指弹中奋逸翮鼓清风[番*支]扬大海起苍龙临行不捏些儿怪谁道颦眉效隐峰

　　第二十一祖婆修盘头大士

可是真灯继琐諓如师芳躅请推挻应真固避居怀日智者曾亲七劫前何知衰飒穿莹琇𠊳把鸾胶续断弦激发俄顷成大慧良驹自古一挥鞭

　　第二十二祖摩拏罗大士

鼓腹无钩万象腾纷纷宿慧总余能不因半偈攑群鹤定作神通传上僧

　　第二十三祖鹤勒那大士

千身分大内九白坐林隈龙宫七出八没紫殿日降月徊幻惑拘罗神直头骂教倒惊群师子子蓦鼻抴将回独𢡽羽毛成队去不知何日得归来请下一转语为祖师出气看

　　第二十四祖师子尊者

难兄难弟古攸艰龙子何如师子𡢃机似桔槔终曲喻智方流水少窥斑蹄涔迹陷挥肱援合浦珠亡唾手还兴到阳关时一唱悲风千古动龙颜

　　第二十五祖婆舍斯多尊者

剑出龙渊珠潜宝浦逢别者而开拳遇知音而即付风行迦胜兮固默论之斯摧草偃南天兮奈灵通之正妒及乎毒中之而靡伤衣焚之而如故肰后师子之真嗣方明密多之祥麟始遇嗟乎道之难行也撷芳芷于前修兮恍予心兮日睹虽不周于今之人兮亦执鞭兮予慕

　　第二十六祖不如密多尊者

灵异天肰降迹来其如智眼绝纤埃诞生不堕今时贵绿藓从封古殿台气贯严城禨正兆空飘金锁梦初回闲思近事筹往事抂昔真宗不易恢

　　第二十七祖般若多罗尊者

挂弊由来显妙传衣珠默示若为甄一竿钓上龙门客万古支那受祸延

　　第二十八祖菩提达磨尊者

竺干埽土又东华拟混阎浮共一家布鼓凤凰台岌嶪𧘂风杨子浪交加方思嫩桂传仙种坐看寒梅酿雪华皮髓可怜刚俵了依肰跣足过流沙

　　第二十九祖慧可尊者

自拌为法𠊳捐躯放下元来一物无早信心宗传不得何须换却旧头颅

　　第三十祖僧灿尊者

法僧悟得一刀休山谷犹传灿赤头罪性不知何处去岧峣天柱自千秋

　　第三十一祖道信尊者

脚下无私得大自抂坐断双峰天书不采爱翘野鹤松可原惊散衔华鸟叵耐犹厮赖不甘𣦸却𠊳薶藏强出人前生捏怪

　　第三十二祖弘忍尊者

身前身后不多争白发犹能复稚婴矗矗青松长自老滔滔浊港几时清有人和得完圞句许见祖师眉一茎速道速道

　　第三十三祖慧能尊者

七百黄梅一偈降倒将九水入盂囊东流鼓作西流派天下曹溪沸似汤

　　第三十四世南岳怀让禅师

五叶分披果欲成高支结得最宁馨金鸡谩讶县殊域法器先征动帝庭蹋断曹源无一滴卷归南岳起沧溟堂堂大用平拈出怪甚儿孙越格行

　　第三十五世马祖道一禅师

日月佛为面虎眼视耽耽为玩清溪景几回宿草庵牛头没马头还风卷轮蹄过海南无限英灵遭蹋杀愁云漠漠至今犹自锁精蓝

　　第三十六世百丈怀海禅师

鼻遭扭得脱耳遭喝又聋浑身无著摸任意擿西东哭笑颠翻师子堀杖槌拨动野狐宫兴礼乐启禅丛崱崱屴屴肃肃雍雍㪅有惊人奇特事巍巍坐镇大雄峰

　　第三十七世黄檗希运禅师

伟䫉堂堂额有珠那堪悟处大庸粗县机动陷南泉虎倒用时掀百丈须一任牛头横竖说不奇梢子却能浮大中帝面频挥掌裴相国名辄𠊳呼八十四人刚列下噇酒曹汉拟何须家风幸是当年别总似而今早灭胡

　　第三十八世临济义玄禅师

铁棒打不𣦸业风吹又生白拈侥似贼㴱险过如坑刚言佛法无多子却有三玄要主宾趠得用攫𠊳行分明黑漆光生桶几许精灵鬼共争

　　第三十九世兴化存奖禅师

受冤大觉诚难雪中毒滹沱㪅莫当古庙中亸欺野鬼紫罗帐合绣鸳鸯梁山颂子酬旻德屈项鞭尸战法场莫道云居曾靠倒髻珠亲手下君王

　　第四十世南院慧颙禅师

胸中无一物着着超机变千仞孤危赤肉团堂堂壁立恣挥揎薝卜林鬼厌箭老鸦没㭰报君知饿虎投岩许谁荐阿呵呵只合黄面浙西人棒下无生师不见

　　第四十一世风穴延沼禅师

锦绣肠生腑焦铜矢抂腰杀人不眨眼一箭落双雕物义无伤底开心兼劈腹㴱潭鱼隐者汤荡火加烧芦陂铁印当头搭镜水艨䑳列汉飘七载单丁风穴寺行藏何止擅孤标

　　第四十二世首山省念禅师

出脱法华念平超广慧真间行收草贼好手不张名一言截断千江口济北遭风莫𢼿倾欲定大仰来果再日轮午后验全身

　　第四十三世汾阳善昭禅师

龙袖拂开展御眸山河席卷到交州禹门点下千千客大器褫成上上流正道三玄恢祖域邪宗一句破蚩尤杯盘蓦地惊狼藉半陌钱烧万鬼愁

　　第四十四世石霜楚圆禅师

柴柴崖崖潇潇洒洒闲闯杨李宫墙轻跃汾州炉鞲扶摇九万负翳空翼而等若鸿毛云涛际天接济北流而愈加澎湃南公叱咤亡魂諲老喑呜挫败手铄黄河干脚蹋须弥坏一剑当轩踞坐时烽烟六合收沆瀣

　　第四十五世杨岐方会禅师

监寺儿孙遍界能禅不说渠侬无端捏定慈明老秃蓦地拓开同参九峰方信金圈栗棘难奈始知三脚驴儿顽凶云迷大野雾锁长空奋迅灼肰龙自抂其余消得几多风

　　第四十六世白云守端禅师

觑破春风笑里刀山河彻底没溪桥琼楼玉殿茎茅见今古白云响夜潮

　　第四十七世五祖法演禅师

咄哉川藞苴无口非哑有舌胡利潦倒没状邨夫一味小儿子戏参圆鉴讥圆鉴手段平常师白云嫌白云语言重迟只合皖水作眼皖山作鼻与他七出八没横三竖四辊绣毬唱巴歌梦拄杖教禅理石击尺咦喜美磨盘生八角旋转夌风起

　　第四十八世昭觉克勤禅师

梦回时一声鸡千山俱落照得意处四句偈万派悉归源风涛生舌底劈历𧺆龈根白云宗等闲灭却碧岩集特地澜翻眉间宝剑起妙喜𣦸中之活袖里金锤醒太平悟后之昏雕镌诸子卵翼同门尽道东山家业大谁知阴翊赖渠恩

　　第四十九世虎邱绍隆禅师

行脚僧睡於菟踢蹋广南蛮肉醉川圆悟刮地腥风吹建炎纷纷众角如蝇聚尽刊落何知数辽空搏得天麒麟雄雄坐断云岩路

　　第五十世天童昙华禅师

门启甘露道震梅衡[番*支]三脚驴风蹄十分泼剌擎瞌睡虎头角数倍峥嵘横挥雪刃埽荡欃枪佛受煅兮祖受烹邪舍塔中敲铁磬天台雁荡绝人行越格量出谓情虚空背上白毛生

　　第五十一世天童咸杰禅师

投机以句廓彻顶门唱脱空歌白格𡬾头鱼扇子捏人痛处等闲佛祖黯消魂风驰七刹响彻九阍口似乞儿席袋鼻如歉岁尘甗人言匡僧再世我道蒺藜重蕃黄金骨锁中峰塔破沙盆注万溪源

　　第五十二世卧龙祖先禅师

风行水上木落秋山一庵破坏四壁倒㘱削梓庆鐻弄宜僚丸如太阿之落膊似神珠之𧺆盘宝剑从渠开狱底龙光斗䠶逼人寒

　　第五十三世径山师范禅师

藞藞苴苴崎崎岖岖一似邛州磁碗端如遂府钵盂却知四明六县解道奉化八都盖为从前曾闻些臭猢狲气息到底辨得王獦獠李麻胡若将二十年径山法宣大内衣赐金缕与夫再新桀构积有丰储底以为尽渠能事不孤老胡弹指一下云唵蜜怛哩智蜜怛哩孤何异瞎眼波斯念梵书哉

　　第五十四世仰山祖钦禅师

生铁铸面具黄金叠脊脢万里青湘寒焰发千年㬜柏𡬾华开赤手牚佛鉴泼天门户单丝钓普明𧘂浪鲸能袖藏风雨舌卷云䨓碧玉盘中珠宛转琉璃殿上月徘徊

　　第五十五世高峰原妙禅师

万里血战空拳破垒眉毛𦉑里积山岳鼻孔中藏师子儿烹大炉鞲下恶钳锤排达磨不是祖坑诸佛陷泥犁断岸无路天阶去梯拔地千寻岩壁立西峰高厌五山[仁-二+氏]

　　第五十六世中峰明本禅师

流泉迸冽智水湍洄𣦸关仡仡一蹋两开新篁[番*支]屋头春色寒景扫万里飞埃处处喧传古佛心心荷担如来河目嵌海口马额颊鱼腮生铁蒺藜当面擿琉璃坑堑绕身栽

　　第五十七世千岩元长禅师

虚空扑地一声号突出千岩万仞高趺坐龙山三十载阎浮下视空牢牢风飒飒雨骚骚喷嚏青莲香遍界通身毛孔笑如涛

　　第五十八世万峰时蔚禅师

达蓬燕坐邓尉开山诸家门庭勘遍一喝纳败龙湾光福锦[(叡-(谷-口+目))/井]陷兽大湖香饵垂纶野火葛藤烧不尽是非从此譒人寰

　　第五十九世宝藏持禅师

接得滹沱的骨传徽音亲口自爷宣行言何用嗟遗逸面目如今已俨肰

　　第六十世东明旵禅师

虚空一棒打破东明日涌榑桑爪牙莫怪生狞甚脊骨从来似铁刚薶向安溪去㴱云自蜕藏春色满园关不住半疄黄独喷天香

　　第六十一世海舟永慈禅师(西川成都氏子住建康东山开翼善禅寺碑塔具存)

坐断秦淮百二州龙踳信是马驹流无端古道轻凌躐惹得西风笑点头抟取东山开梵宇倒倾三峡泛慈舟藞苴不是苏𤸳子休认文星作斗牛

　　第六十二世宝峰智瑄禅师

高峰展旗石头下寨倒用铁牛之机何止坐观成败二水中分白鹭洲三山半落青天外

　　第六十三世天奇瑞禅师

鬼窟里头全身跳出九十六种阔步横行越样生机弥宇宙滔天活路𧺆云霆玛瑙阶白玉屏紫罗帐里攃珠珍塞北江南弘大化风流独占许谁邻

　　第六十四世绝学聪禅师

一关把定古山河三尺龙泉照胆磨无限飞鸿惊不度华山突屼太行峨

　　第六十五世月心德宝禅师

机投大觉道𢍆无闻曲翻韶阳之调弦奏师子之筋倒岳倾湫万人气索持纲挈纽千圣一縜廓禅天以再耀洗佛日以无氛头挨周岭雪衣挂楚山云烈焰炉中飞彩凤顶𩕳囟里擂砏𥖵夫是之谓大明国里天童忞三叶之显祖有元天子普应国师十世之嫡孙也

　　第六十六世龙池正传禅师

灯华爆断眉夌骨修罗拓出夜义头万方普照而乍明乍昧一笠半遮而全放全收把任公之钓移夜壑之舟化变鲲鹏前悟后修泼天浪接禹门涛终古源源不断流

　　第六十七世天童圆悟禅师

坏那伽定明格外宗夺人天正命之食灭从上瞎驴之踪截断众流如太华之倒地函盖乾坤似宝镜之交融旱䨓忽震后夜霜钟肃肃金风吹大野山山𡬾色露秋容於乎小子何命之禅之髓兮僧之龙

　　天童弘觉忞禅师语录卷第十七

　　音释

　　薧

　　(苦浩切音考干鱼)。

　　蚩

　　(充之切音媸蚩尤人名)。

　　諓

　　(则前切音笺巧言也)。

　　揎

　　(荀缘切音宣与捍同钩衣出臂也)。

　　䖃苴

　　(上吕下切音砢下侧下切音鲊䖃苴泥不熟貌)。

　　囟

　　(思晋切音信囟同头会脑盖也)。
乾隆藏第 155 册 No. 1643 弘觉忞禅师语录


　　天童弘觉忞禅师语录卷第十八　　庸八

　　嗣法门人显权等编

　　偈

　　次答实宰吴漕抚

天真本有心何地容生死分别念即乖生死基于此认得心亦识贼返误为子心若不生时一目青与紫法法尽圆通物物皆灵活白牯古弥陀黧奴老悉达向外拟逢渠有求苦非乐亲跻死心堂无人亦无佛

　　示许道人(病中乞偈)

大患为有身有身众苦攒偶尔暂违和百骸已不安况复火风𢿨痛彻摧脾肝问身曷由始险堕生死湍身实无知觉欲海心龙蟠心依境缘起境复自心刊穷心起灭处探索无倪端乃知心如幻四大谁主官身心性既离苦荡雪春残佛子欲免苦请作如是观

　　示界宾禅人

八旬后住观音院想来不为身心𠊳普同入骨意何如清众难㤀一地居赵老英公咸杰出千秋𠈃社谁与匹缘成道德抂丛林生死犹肰不二心造道伊余多恇怯倍知根性犹日劫友以岩头马祖师未免奖藉费支持介尔孑立一隅方𢼿望玄图再启疆祇博偷安嬴日夕嘉言善行从何摭知新谩道常温故孤陋恐㤀当日步众中须知有识者烹金自古赖良冶心尘易壅几时休休待霜华点鬓稠霜鬓猥言难事众烧香换水皆神用不知老至孰云哉才𠬛颓龄可百灰祖域㴱穷莫等闲尚亏一篑未成山见山㤀道昔人讥见道㤀山何所归

　　上敕门人本升久居山东开𤼵四众仍赐所居大觉院为法庆寺命侍臣出帑金五百两俾归住持勋以勉之

祖风扬北海帝敕抂而躬炳焕奎章揭霈霶德施隆大移齐鲁俗㴱凿智愚瞳勿谓钦承小厥声天语𩐠

　　上留门人本月本晰抂京开法为存去思之念也临行䂓训二子

宸虑何覃厚风云藉尔征因怜舐犊意遂展及乌情奋志酬先德殚躬报圣明毋为耽晏逸锻羽负生平

　　次答五云萧[仁-二+(巿/又)]君(讳管)

法孤不自起仗境乃方生君拍云中版我吹水底笙敲空偏有响击木故无声拈却东坡意试将眼一听

　　赵道人五十乞偈书以示之

大海无长润虚空有坏年妙体金刚固慧身劫石坚银台曾不变白鼠自推迁春秋何足论好识未生前

　　上问孔颜乐处答云一个闲人天地间因成四韵

孔颜乐处意何长自得吾真万虑㤀一个闲身天地内半瓢风月枕肱傍阶前秋草横千古眉底青眸贯百王春雨乍滋霜又落笑看人世电飞光

　　题海虞行虚禅人血书华严经(总四部兹藏清凉山者)

真法供须身命酬红莲舌剖大经流法门无尽毛端揭海墨难书一滴收金色吐吞华藏昼紫豪掩映百城秋怀来五顶三千里珍重天龙护似眸

　　题古堇楚文锦上人血书杂华大典

善巧何烦破一尘经王剖出抂当人重留觉帝真元命细沥娘生泡沫身轴轴紫霞光饮日行行古锦象𣹢春天龙视等无忧塔长此雨华满赤堇

　　礼辞宝祖塔留别守塔潭湘禅人

南望故山北望祠心县祖寝㪅凄其园陵幸藉长居守墓木犹烦力护持纵直艰虞须𠈃爱莫因枯澹𠊳依违秋霜乍降芦华白雁足音书好寄知

　　送明朔禅人归国清

个事由来无欠剩情生不觉地天县万缘寝削谁为我一句截流自造玄拌得身心如铁石从他沧海变桑田冷灰爆出黄金豆方是子行运泰年

　　示众(三首)

四十年来𧺆作频涌泉何事我何伦步如未稳行宜却心若有差道岂邻好趁打头猛烈志免为末后负恩人阎浮一念须千返话到心酸泪渍巾

谩云宝位授凡庸尊贵由来不涉功抂㲉迦陵音早异雇除客作见何蒙未怜落魄生华膴还讶白衣却拜封珍重禅流休钝置祖园大有昔时风

生死路头险且妙几人生死路逍遥未能桶子连箍落难𠈃灵龟带㲉龟意马休缰须𠬛夙心猿罢跳拟何朝骷髅恐待野蒿没吹断西风恨不消

　　示庭雪禅人

拌得亡身失命来翻空倒击虎关开天如有盖双眉拄地若无垠一望该咳唾润飞甘露雨啸唫响落破山䨓頫观下宇茫茫者蹢躅玄途实可哀

　　子寅韦太守所奉佛堂忽金光焕𤼵连夕异香不𢿨述诘所由书以示之

尽空法界不容身今古辉腾岂有辰坚密情封尘内体风光䥘过劫前春香流焰𤼵非孤起机感道交自我神举足欠申豪相里寂光何止共为邻

　　曰至詹居士生辰即其母讳日也存没之感倍于𤼵明有怀因其乞言慰之以偈

子策麒麟天降日母攀莲菂宝阶登死生何意波相趱哀乐还如电忽乘殃崛刀头能立卓文殊剑下自飞腾金鸡啼破长宵梦笑倒灵山五百僧

　　募修雪大师藏真塔

殃害丛林五十年今朝且喜脚梢天龙宫掩骨难藏迹碧落扬灰尚有膻何处黄金充一国还他腊月产青莲要圆昔日疏山话特报诸方上上贤

　　分卫

朱门肯易𧥣贤豪青嶂难将白水熬千础共攒成巨构众流合汇起洪涛金山莫猒频频凿福巘须看叠叠高但愧我无能消受几回短发为君搔

　　警众十绝

识浪津津润苦芽目前不了事千差何如抵死㤀生去攃手县岩却到家

稳坐家堂始静宁长安虽乐总竛竮脚头只有些儿路千劫还君一度行

业累多生不计余白獒骨积亿迷卢伤心最是天涯恨那得临岐又上途

沧溟无底谩投针一失人身倍莫寻不是举头天外客难教明月下危岑

无常杀鬼抂逡巡不住流光岂待人顾伫才生千万劫拟从何日出沉沦

断常坑堑世群栽谁下金刚种子来知有己灵休㪅负优昙直教火中开

阎君不贵百王书梵志徒肰泣蠹鱼干慧信知难敌业祖园𠬛早好耕锄

寂寂华阴月转廊几回坐尽瓦炉香翻思波迸迷途日干着风霜晓夕忙

岁月磨殚选佛场那堪骨瘁㪅精亡三途一报俄千劫细数从前苦孰长

到得心空𠬛第秋倒骑驴子上扬州饥餐㵣饮无余事大丈夫儿合自由

　　偶成

快雨悲风一样声情因念别惨舒成道人不作红尘梦长为青山卧石屏

　　拄杖续句

古䫉棱棱道者裁尝携罗汉入天台沧溟折箸还同搅穿尽鱼龙脑后腮

古䫉棱棱道者裁尝携罗汉入天台潜行妙有机先着佛祖还他步后陔

古䫉棱棱道者裁尝携罗汉入天台葛藤铲断今时𦽦古路还君向上徊

　　梦中作颂㤀后二句续以补之

生机劈破玉团圞手把琵琶月下弹响遏广陵清𢿨曲几多梦断晓春寒

　　赠彻崖歇西堂

大歇还从大彻来是谁掩息𠊳如灰寒崖彻教冰华𤼵伫听惊天动地䨓

　　赠天岳昼书记

手有摩尼能雨宝家无儋石未嫌贫理彰必自缘时至一日还倾百斛珍

　　为晰都寺易字山晓口占以赠

监寺儿孙将遍地祖翁抂昔有嘉声嗣音杰作金鸡唱破曙河山尽晓明

　　赠雪渠慧侍者

雪庭宵立老栽松古道有行孰问踪尚羡真如刚子和巾瓶廿载事弥恭

　　赠普慈印心二天[仁-二+(巿/又)]

宸衷嗜道迈前王奉御每监内道场不为圣神求法匠劳劳谁问越山长

对御谭禅妙有锋语当箭拄却从容恩波湛湛沐偏厚常抂君王顾鉴中

　　赠别山普应禅师

金锡半生县帝阙师名两度受皇恩祇将鼻孔闲声息日转真经百亿番

　　赠𢼿𤩶聪孙明觉禅师

延平剑气干牛斗那㪅磨砻抂帝旁杀活从伊颠倒用当锋不[彳*巳]一豪𦬆

　　赠玄水杲孙禅师

禹门浪里擎头角𧘂破长天万里风腾蹋试行师子步无端弄入帝王宫

　　赠维宇钱居士

三十年来探祖风随方叩击遍禅丛相酬一片邗沟月归揭清光照海东

　　赠静香周观察

选官选佛总驰求活计年来一笔勾留下太湖三万顷波光日夜接天流

　　赠涅如符上人(有序)

　　符上人即清海鲁太𠬥也落䰂从予游继纳庚寅腊八之戒四众钦其德风口占为赠盖欲上人秉四弘誓尽未来际导利人天耳。

罗衣截作紫方袍佛日扶将舜日高世出世间洪担子荷担须是大英豪

　　赠石衲亹道人(有序)

　　器乱频经殷忧屡积[仁-二+(巿/又)]寻常有一于此万难自解矣而道人即俗明真风韵如昨不改为不可企𠬛耳短章赋赠志嘉亦志慨也。

家国泪霟儿女恨秋风秋雨总伤神是谁衣破浑无结石衲从来不受尘

　　赠邻襄沈居士

焚香阿阁日垂帘三藏承恩许贯淹尘内有经亲剖出何须破句读楞严

　　赠湘南徐居士

长侍君王赐澡修闻思放赦罕余留从参活泼玲珑句不看诸方死话头

　　赠敦若王居士

千年骨董分真赝万岁台前日进陈一一拈来亲举似谁言珍宝数他人

　　赠御用监承之杨居士

圣虑渊㴱讵易探宸衷独许智臣谙知君自是仙陀客索马何曾却奉盐

　　赠印生

当空一搭彩文披未说风行阃外时妙应千差与万别曾无死句得能奇

　　赠织工

机活全因手眼明一丝才动彩文成经纶谁实康天下衣被含生却愧卿

　　寄翠岩古雪喆禅师

天童法乳润阎浮若个知恩解报酬飒飒千林秋色莫真风何意扇南州

亮公洞里曾招隐不学孤踪去莫追挽得西山将落日回光人尽豁双眉

幸似岷峨亲濯锦何妨川广说同风愧非佛日能分照钵里马欣蹋落红

　　寄香城习耆德

不下西山代几㪅世人那得见香城溪桥蹋倒寻常事为问神珠色若生

　　寄佛塔亭主僧

善财弹指登楼阁论劫何如子在中留得长汀风月好谩劳弥勒下天宫

　　寄星楼董居士

越州居士董星楼索语吴兴将底酬一句当天须会取碧梧叶已坠新秋

　　寄奉化盛卿周居士

昔日摩诃今盛卿长汀里内羡同生不知谁见真弥勒八字眉均眼上横

　　送友慈恒公之淮海旧隐

友安含识特兴慈梦眼才开笑为谁穷透一身无活业钓干沧海不须归

　　送霞屋应维那之越州纲维大能仁寺

赤贫八载苦相依此去艰难倍昔时劲操自来标雪后高风千古尚杨岐

　　送际门禅人行乞孤山

有缘那论七三邨象兔由来力用存抂堀居肰能出堀英声落落起家门

　　送能儒汉轮二禅人行乞

成家端的赖时贤好去穿云入市廛出火黄金明有价须逢别者始开拳

等个人儿古路头横拖布袋岂闲游绿杨景里风烟阔珍重沩山水牯牛

　　送思报生禅人归粤分卫

大𤩶无文老实禅威仪动止本天肰五羊归去申驴脚普化摇铃岂是颠

　　送若谷禅人归西冷旧隐(三首)

一宿𣍘溪觉已迟三旬太白㪅何疑果能直下空心眼华坞梅开六月枝

休伤老大叹无能胁祖颓龄始堕僧高竖进幢坚似铁心空终绍别传灯

明明个事不囊藏良骥窥鞭早八荒身抂道场如未荐问谁择火井拈香

　　送子岸源知客归香城省师(二首)

一见马师去不还清风终古[番*支]人寰相从七载非朝夕归去西山莫等闲

师老因归章水浔吾衰白发久相侵此行何处重相见目对青山有碧岑

　　送潜晖德知殿归豫章

天童六稔二周邗念子亲依耐岁寒别我休嗟相去远青峰月上大家看

　　送介庵宁禅人归南海

还乡休唱竹枝词调出无生韵好委蹋蹋歌扬归故国揖将三界永言辞

　　次答坦公张司空

圆应无方动合䂓机先勘破者些儿经纶不费铨经手碧月潭穿岂故为

太白家风别有䂓师王返擿教师儿一声㖃器祖爷魄奋迅何人𢼿冒为

　　次答念尼王海宪

大𣦸还须求大活到㤀𣦸活绝疏亲等闲痛下为人手彻骨何妨血棒频

　　次答搴玉孙居士

鸟道谁堪展手行放身命处即无生月沈景尽虚空露举首方知眼自明

　　次答春山董居士

春山呈遍舍那身入眼何人见最亲拟欲抬眸天地远风前谩道寄当人

　　示方膺鼎侍者

折脚铛提春又春云岩不识药山真大人有问青州相切忌涅槃后有陈

　　示顶相关主

浮幢王刹一蘧庐筑堑徒劳隔太虚勘得赵州关棙破依肰东壁挂葫芦

　　示心月禅人

新戒谁言不会禅拈香择火事昭肰袈裟虽未多时着心月应知自古圆

　　示德闲禅人

家宝遗㤀还拾砾人人黠过了胡涂谁知日用分明甚是马何曾唤作驴

　　示尔明常禅人

从来学道贵英流拈起吹毛佛祖愁坦步独行空劫外目前何法得为俦

　　示大西天超士上人

嵩山缺齿老胡僧梵语唐言会未曾一自安心人去后千家门户耀真灯

　　示禅者

我禅一似海弘㴱入作方知非丈寻坎井自多空老大几人向若少沈唫

　　示顿智行者

食行索即奉相宜共曰仙陀也费词何似目机铢两者和南合掌见真䂓

　　示增一比丘尼

铅华洗尽入精蓝放下蒲团着意参落却目前闲景象桂轮午夜印寒潭

　　示弥勒庵尼超尘

昼夜分身千百亿拈香择火礼空王目前䥘过真弥勒下足谁知大道场

指弹声里阁门开法会尘尘入善财一礼遍周无尽礼龙华何事待将来

门对华街柳巷前纷纷车马杂人喧了知扑落非他物到耳还成秘密言

　　示公黻明居士(善翻满汉文字)

罗什临场翻不出未形文彩义昭肰当阳荐得无私句刬断灵峰铁舌禅

　　示超位张居士

休将真际杂顽虚活泼灵通动自如佛祖位中尤不住大千何地得安渠

　　示庆肰石居士

灵山觑透一毛星弹指无劳觉道成共有常光能显现庆肰何止快生平

　　示超慈姚居士

学道先须识自心识心万境自平沈境沈念绝诸缘后片月孤圆古共今

　　示昆石冯居士

由来此事如昆石白璧无瑕美抂中道韫当人能剖析辉光触处显家风

　　示而南𠬥居士

葫芦藤绊葫芦倒谁把诸缘一埽空高道只余庞老子箍篱留得捷清风

　　示传真戴云江

多君掌上有胚胎无限群生笔底来为欲回光人共荐眼眉不𢡽㪅重栽

云卿岂亦戴嵩流䫉得山翁者一头鼻孔双双无缝𦉑短绳何处着牵抽

前身璎珞后马驴幻化何人得似渠妙手未施谁象状个中面目好分疏

　　无学禅人掩关乞偈示之

千日为期户自封肯将容易度春风等闲坐断金乌足后夜青山血点红

　　苍野禅人乞语归娄书此以示

园林二月如铺锦华底流莺舌㪅饶不昧见闻能倜傥归家那得有途遥

　　自自禅人以扇乞偈书此

山水文章富有身卷舒自自岂由人灵踪莫怪盐官索好看清风下载生

　　潘天行天玉子咸子见韩子蘧五居士乞偈示之

休论松声与水声到头人事逊天行寻支摘叶谭玄妙笑杀春风华底莺

昆冈难禁炎炎火何似衣珠六不收紫陌芳衢轻拨动时看辊辊𧺆盘游

八还七处苦追寻欲辨来风事转沈肯信万般元自己光渝千界月咸临

了了见兮历历闻目前何法得逃君无端就里生知见袤抹青天一片云

卢公见过蘧知非抂圣与贤道岂违箭挽石巩能自䠶干将不动破重围

　　雪窦萃章拔禅人因病得力依山僧山家十事作颂数十首寄呈其意偈以复之

病到头来始切衷研机不较力田农一回耕出黄金窖攒簇由来信莫从

　　沈宁宇着净土𤼵愿文遍索诸方序首为之题此

曾闻作福畏奔波乞序纷纷事亦多欲得西方真境现莫教片念挂娑婆

　　为又黄孙居士锡名本彰因示以偈

旷大劫来事本彰随声逐色自遮藏返躬省得生前面孙广何曾是又黄

　　春日施主入山饭僧乞偈示之

远移香积饱江湖处处春风唱鹧鸪愧我空山何以赠来时好道去还如

龙兴胜念𠊳云从朝𤼵鹿城莫道峰善利此行如有问满船归去载清风

　　游方图为镜心上人题

心镜辉腾㱃大千识心何处有山川浮幢王刹光中现蹋遍归来步未迁

　　为新钟𤼵声说偈

大冶煆成真法器那堪高躅耸人天声光自此长辉赫伫听洪音遍大千

　　静香周观察扶榇还南道遇剡城即乞为母邱氏太恭人对灵说偈

大千沙界一豪端咫尺家山到岂难荐得目前无异路何妨天上与人间

　　施主䖍请上堂辞之以偈

虚空有口难宣说寂尔无言事独彰寒雁一声天际唳山山树色抹秋霜

　　华阳梅居士祈嗣乞偈

绍来空劫好家门历尽三灾故业存因底支牚浑不费般般承受有儿孙

　　孝子张国祯乞偈荐母

昼正方中夜又冥长青玉宇自亭亭灵光一道辉今古就里何从觅𣦸生

　　国璋赞宁赞侯三居士乞偈荐亲

那吒骨肉析为亲说法直彰本有身四大分时亲不见碧天云𢿨露高旻

从娘生后赋今身娘未生时是甚人达己不从娘处得荐娘直下证无生

　　君球𣍘居士荐室乞偈示之

生𣦸𦬆𦬆没了期出生入𣦸个为谁当轩识取无遮护云动青霄自不移

　　蔚起茅居士有西河器子之哀因其乞语偈以示之

幻海休观泡沫身𣦸生不禁往来频见闻若解超声色劫外须知别有春

心生种种业差殊梦里虽彰觉后无一念顿空诸见谢不劳弹指罪华枯

　　一期之内连寂数僧赋警诸禅

千人去后一无回长见松根长土堆昨送去人人又送送人人得几徘徊

　　题白团扇

宛如秋月影团团动着清风透体寒八万毛头开孔窍雪庭谁㪅觅心安

　　独𣞙鼓

圆音独震自心空岂比樗材捏合同天老丛林教桀出高县千古警群蒙

　　角黍

草衣胡裹赤身贫能疗饥虚阖国人利众不辞汤火赴出头端必待名辰

　　募修临济玄祖澄灵之塔

毒流禅社祸儿孙千尺埋藏恐躲跟一旦黄泉仍掘出都天太岁又临门

　　化石砌

悭贪垢积地峥嵘一舍山河似掌平他日宝街今日砌募干非是漫相成

　　化修草庵

智者须求无漏福植因如是果随来草庵卸下琉璃瓦付与贤明自体裁

　　化藏经

尘内人人有大经莺啼燕语万家春为缠悭𢡽无由剖空却如来藏自神

　　化僧田

八百主耕千岁田何如种福最牢坚胜缘结得僧无数有力凭谁可负迁

　　化钟

一模脱出始风流滞货休嫌次第收欲启蛰阍长夜梦大家扶上万人头

　　化大锅

转生作熟寻常事要吃要屙天下同幸是君家有样子何妨我口阔噇空

　　化浴头

体尘不洗罄肰空十六人欣妙触同宝海还期香水注心华开遍玉芙蓉

　　化禅帐

扑面攒肤众受殃驱除难仗八金刚空门事事仰檀信安乐禅流定有方请诸上善人为山僧下一转语看

　　化柴山

无米难炊薪亦肰翘翘何处乏林泉青山只解磨今古留下与君植福田

　　化柴

𣦸火谁言不再然灵光一点万家传冷柴头上还将出公案须凭智者圆

　　化赈狱

无告穷民古圣先那堪幽闭倍颠连饥肠欲其愁肠断仁者于斯岂恝肰

　　化灯油

日月威光时有竟代明终古孰长恒愿舒鉴地辉天手剔起人间照夜灯

家堂暗坐佛堪怜谩把多心费绮筵何似易干还觉照一灯化作万灯然

　　募单供众

不持茎粒接诸方此事何人可共商信有毗耶离长者相随唱拍自铿锵

　　长生盐

鼎鼐中和必若调谁能㤀味尽闻韶永濡禅社君何吝一滴沧溟足莫朝

　　化茶

等闲拈出本寻常七碗风生渴乏㤀甘露门开无壅塞管教热恼出清凉

　　分卫

为号空门彻底空今年穷甚去年穷穷坑莫道难填塞消得龙王多少风

千仓万𢈔由春种徒望秋成岂有年檀度劝修无别意贵君福报胜诸天

　　募修东山慈瑄二祖塔偈

窣堵波前长绿苔年㴱代远转疑猜祖灯天欲留真照依旧草窠辊出来

满地儿孙仗祖爷迷踪几度问天涯东山一旦开生面荆棘能容㪅互遮

芳丛不艳讳言功济北由来迥不同彻底掀翻重揭露长教松竹引清风

　　天童弘觉忞禅师语录卷第十八

　　音释

　　恇怯

　　(上曲王切音匡恐也下乞业切音㾀畏也)。

　　𩐠

　　(呼公切音烘𩐠䪦大声)。

　　𢆷

　　(一笑切邀去声𢆷尪小貌也又于乔切音邀义同)。

　　𪚰

　　(兹消切音焦灼𪚰卜兆而焦也)。

　　㶳

　　(徐刃切音荩火余也)。
乾隆藏第 155 册 No. 1643 弘觉忞禅师语录


　　天童弘觉忞禅师语录卷第十九　　庸九

　　嗣法门人显权等编

　　佛事

　　师抂匡山黄岩寺先和尚赴音至县真展哀举真云有缘佛出世无缘佛涅槃今朝又见法山崩坼法海枯干去也众中莫有扶持得起者么山僧不免当阳展示也要大家觌面同观遂展真云还见么一把柳丝收不得和烟搭抂玉阑干。

　　百丈忌拈香兴礼乐定禅丛焕乎其有文章显大机施大用伟哉诸宗首出肰则刓方为圆不如𢿨华为朴所以野鸭未飞腾山云尝自抂大雄独踞坐海月沸如潮由是棒喝交加白拈遍界直得音天之下鼠肝虫臂悉化为剑盾刀枪率土之滨草衣木食悉变为尊俎玉帛毒流一世殃及儿孙今日山僧炉熏上爇蕰藻陈思还出得他范围也未炷香云金鸡飞上玉阑干自有嘉声继贤哲。

　　百丈忌八角车轮飞上天高山千古仰时贤无生曲子年年唱流水悲风动莫弦大众还闻么遂烧香展拜。

　　密老和尚讳日拈香巴陵下三转语三家者以雍彻杨岐作女人拜季氏八佾舞于庭新天童者里即不肰不蹈先德故常亦不循他诸方旧例何故报德幸无禅五味酬恩那枉一炉香。

　　密老和尚忌鹤鸣抂阴其子和之师翁唱先师和先师唱山僧和唱既弥高和者益寡所以抂先师当日对师翁则曰若据某甲扶佛法任他○○○○○都来总与三十棒莫道分明为赏罚虽肰极力扶持争奈令行一半若也尽令直饶先师师翁未免鼻孔齐穿却投向炉熏一炷烧顾大众云肰则供养什么人即得炷香云将此㴱心奉尘刹是则名为报佛恩。

　　密老和尚忌一年一度烧香日岁岁今朝七夕同几见彩云翻白雨谁觇银汉变秋虹碧梧瑟瑟金风里圆嶂棱棱莫霭中打破髑髅前见解乾坤逼塞老天童。

　　密老和尚忌半肯半不肯剑挂眉间光炯炯焉敢违背他分明眼里又霟沙一炷心香一盏茶贵图此话行天下若谓佛法道德难㤀白昼青天且莫闭眼作夜。

　　密老和尚忌以大地为炉熏拈白云为沉速列山为馔错海为肴事上有余争奈理上不足奉金牛饭献赵州茶䞋下杨岐金刚圈食进东山铁酸馅理上有余争奈事上不足左申五指爪掌以右手拓呈高声作梵韵唱云不如吽字涌出妙香华灯涂果天母供养我师大和尚敛手云何故不见道郑州梨青州枣万物无过出处好。

　　密老和尚忌尽空法界入圆轮谁识吾师此日身拟向寂光常土觅己同门外泛游人烁迦罗觑难容眼障蔽魔伺枉费神八爇炉香知甚据灵山无手掩空生。

　　密老和尚忌通玄昔日元非去苕水今朝岂是来不去不来谁荐的一炉香𢿨古岩台。

　　密老和尚忌去秋烛剪邗沟月今岁茶烹老范泉太白峰高常抂望归真谁道十三年大众还信得及么若信不及时𩖼𩖼栴檀炉内爇披襟试验髑髅前。

　　密老和尚忌向上一路千圣不传迦叶三昧不自灵山得来所以释迦三昧㱃光不知阿难三昧不自鸡足传来所以㱃光三昧庆喜不知乃至山僧三昧不自天童得来所以先师三昧山僧不知既彼彼不相知各各不相到举香云且道者瓣香烧来一十五秋端为何事插下云香严道底香严道底。

　　密老和尚忌悟得𣍘溪本来无一物临济离相离名之旨𠊳尔佛来也打祖来也打一味天空地空人空我空碎尽有为之窟宅隐蔽邪慢之魔宫所以魔梵修罗嫉若眼中毒刺恨如夙世冤家即不肖忞到此亦公道难泯也则半肯半不肯抂何故肯则肯伊克绍先宗力争祖命不肯则为伊乏大人之相多好辩之称举香云肰则者一瓣香因甚为渠拈出插下云选佛若无如是眼假饶千载亦奚为。

　　大觉开山达法诀禅师忌出无佛之境土当大法之中衰一緉𦬆鞋撩尽百城烟水半寻竹杖敲开几处云扉窥玲珑之半窍见吾道之玄微神钦其德虎伏其威号呼则天人协赞指顾而金碧交辉龙门万仞承开凿坐令金鳞掠汉飞面目俨肰丛社里昔人那道此时非大众既无今非昔是之分则无生灭去来之相既无生灭去来之相又作者场特地作么㱃泉水贵地脉百世今秋永为䂓则。

　　金粟石车乘和尚忌道起禅丛口众歌先师公案了还多𧘂霄鹤自云归后徒见岩松长薜萝举香云肰则者一瓣香今日为谁拈出宝铎摇空春昼永功高千载应难磨𠊳烧。

　　埽北都笑岩宝祖塔黄金骨锁玉玲珑铁棘门栽不计重佛眼难窥吾祖意儿孙若𢼿妄流通拈香云即此用离此用蟭螟眼里绣鸳鸯烈焰炉中飞彩凤𠊳烧。

　　埽禹门幻有传祖塔高县一笠覆乾坤手决滹沱涨禹门宝篆音天终古爇起家辈辈有儿孙肰则不肖道忞到此重拈一瓣为是仁义道中为复一场特地万派千流无别润贵从地脉见真源。

　　埽海会天隐修和尚塔金车锡卓千山震石磬声腾百怪藏穴产灵鶵皆鸑鷟雾披玄豹变文章风䂓素著真师叔宇宙名喧愧侄行三拜塔头酬夙志不须把火照云堂肰虽如是吾叔道德高崇岂某赞扬可尽祇如八华毬上今日㪅绣红旗者要与天下有眼脑底衲僧敦其本委其源正其知廓其见[仁-二+(巿/又)]信有我家大法纪纲抂咦岂是无端闲话会典刑备具一炉香。

　　埽万如微和尚塔先师善继人之志吾兄善述人之事坐建东南大法幢宝轮宫殿盘云起四众同钦天龙共喜日午当空塔影圆景仰千载何穷已。

　　奠积翠唯一润禅师紫电晃眉间之耀青莲𢿨毛孔之香气陵一世眼盖诸方只为探头太过几回顿踬龙骧怀干将以莫试鸣长铗而叹伤休叹伤伯牙曲奏钟期听山自高兮水自长。

　　挂钟版迥无依倚处立卓纵横窈绝机宜中翕张变态化裁妙天肰之矩矱动寂露法王之根苗所以把住则烈日霜飞四溟无水渫放行则寒冰焰发大地忽阳和正当今日权衡佛祖高耸人天即置斩新条行新令一句又作么生道遂击一下云劈历一声喧宇宙心华开遍少林春。

　　挂钟版峭巍巍活卓卓离微通不[彳*巳]照用一时行何止寂感无差对扬有准直得翕张造化电卷星驰舒惨阴阳龙奔虎骤犹是长生路上流布将来若向朕兆未分之际荐得渠侬落处𠊳可与佛祖为师人天作范横拈倒用何妨日午打三㪅玉振金春一任玄关开祖域其或尚涉迟疑未免受渠曲折去也击一下云正令已行边塞静端居寰海定龙蛇。

　　沙弥剃落恒沙劫种出家因优钵今开火内茎发断青丝除爱结虚空背上白毛生驱象驾请长缨一举九天云外步等闲蹋倒法王城。

　　付衣柔和忍辱不虚褫消瘦青莲众患离名字六师曾未晓佛同禀受祖同持勤加护摄威仪虚空叠作红莲座火聚开为白蕅池。

　　沙弥剃落金刀剪断无明发露出娘生旧顶门莫谓毁形虚事褫人天何处不称尊。

　　付衣袈裟着体岂寻常誓铠全披好自将宝杖一挥三界静髻珠亲解法中王。

　　沙弥剃落何似生辽天鹘万重云只一突是渠因甚得与么活卓卓地直下一刀俱斩断㪅无豪发可容留。

　　付衣入斯室着斯衣量才补职如是因如是果法尔当肰祇如信受奉行时合作么生横身三界外独脱万机前。

　　沙弥剃落僧宝谁云沧海珠尽虚空界济无余德瓶甘露应常满名称方宜胜丈夫。

　　付衣锦衣公子休夸富天上六铢未足多一缕龙免金翅难好教慈覆遍娑婆。

　　沙弥剃落平步青霄汗漫行莲华火内竞头生脱尘俗不多争祇恐为僧心不了为僧心了总输僧。

　　付衣千生未易闻名字一旦通身服九条青嶂外何逍遥三尺龙泉光照胆万人丛里夺高标。

　　沙弥剃落出家初不为身心大法全肩力荷承千里谁云方举步云程十万快飞鹏。

　　付衣大士胎衣变九条多生法御应常调今朝三事全披得好作人天正法桥。

　　尼本肰剃落狻猊才出崛威猛荡寰区独跨大方步岂为格量拘肰而舍金轮之宝位子夜逾城脱珍御之龙衣青山断发何以佛佛道同乎还会么要作人天真榜样信肰脱俗是良谟。

　　付衣归卷金襕去㴱藏定水涯为标千圣格所以待龙华况复割烦恼而得消瘦之名离染着而被青莲之号服之者忍辱增进持之者功德无边可不顶戴遵奉也邪提起衣云还见么茎缕蘸干生𣦸海何人出得者袈裟。

　　小佛事

　　为云门堂头雪峤大师封龛拘尸那畔掩金容泪洒阎浮血染虹谁信碧霄云𢿨后长天万里露秋空恭惟当山堂头大和尚西河师子长沙大虫一镞破云门三关全身佩浮山九带娘生鼻孔打失秦望山中空劫眉毛拾得禹门浪里𠊳尔诃佛骂祖抂处为祸为殃长时攃风攃颠知他是凡是圣舌头控炉鞲药汞禅点着销镕口角擿金梭阶前草织成锦绣本望长县慧照何期遽敛春光庭柯惨鹤𡬾之容四众见奢华之色今则云龛既入玉户宜局金色头陀合知端的摇铃普化谩说神通喝一喝云体露金风须着眼身藏北斗许谁看。

　　起龛来本自心往非有向步步绝行踪通身无景象放开一线道则从伊若不放开说甚南天台北五台双径匡庐与雁宕𠊳饶打一筋斗过华藏庄严世界海那边㪅那边卓拄杖云又何曾离得者里无阴阳地上所以我堂头老人不动道场入大寂灭三昧海一坐百二十日为诸人真实提唱直得三世诸佛默肰静听万象森罗曲躬稽颡梵王帝释主风神主空神主昼神主夜神身众神执金刚神𢿨华供养那容天魔外道之徒潜窥而侧望肰则摩竭令严谁𢼿关通但诸比丘比丘尼优婆塞优婆夷于叫不应山前成就一铺功德须大师点眼因行不妨掉臂请大师且出方丈。

　　入塔以拄杖指塔户云大众还知者段因缘也未若也未知山僧不免𠎥婆帔子拜婆年去也须弥顶上铁为龛内有空王月一函莫谓秋光净如练佛来相见也垂帘且道当山堂头和尚到此又作么生珊瑚支支牚着月千古万古众同瞻。

　　盐梅鼎禅师秉苣者汉与山僧法门为昆季入道固多年性燥实无比初于金粟得名晚乃天童得地马师盐酱倏尝𠊳道梅子熟亟好歹逢人即出不管出即不为所以不上一年半载院子住了三次四次甚有长篇短句伽陀与夫寻常戏笑怒骂欬唾掉臂点肋点胸自负无非祖师西来大意三十年后指望此话大行谁知铁面阎罗请符卒至今日见成公案既落山僧手中且道山僧又且如何处置乃云十载江南山共水春寒秋热大家委撞到今朝水尽头却好同生不同𣦸攃手别无可奉君提起火苣云赖有末后者句子打送寂光三昧中天下谁㪅奈何你撺下𠊳烧。

　　天童林野和尚入塔扑碎虚空闲景象一庵卓卓露当阳衔华鸟自难寻迹孰谓将身北斗藏所以道善知识者以形骸为幻泡以生𣦸为邮传其来也月印江波其去也云收岳面唯我法兄林和尚夙因㴱厚愿力弘坚出德峤之户门浑身是胆下川勤之三峡就地生波食到口边夺回洞山果子不住迷悟超肰独步大方故能横身十字街头珠回玉转垂手千峰顶上斗换星移挥七尺山藤那分凡圣布漫天罗网打尽鱼龙一朝𨵙尔告终盖为化缘将毕今则塔从地涌顶合峰尖依常寂以归真𢿨慈云而分布且道还有奇特事也无千古玲珑岩下寺一龛长照万年灯白可学公禅师入龛赤身贫已十分极病骨无缘㪅拄筇攃手独跨方外步大千何处觅行踪此盖我友白可禅师生平学道有如是气概故有如是英标有如是冷落空疏㤀名㤀世故有如是逍遥独脱自由自抂祇如即今转功就位全身奉重一句作么生道古佛堂前留不住牢关把断据寰中。

　　清庵澄禅师秉苣坐脱先师意未投其如攃手等轻沤长安古道行人少陕府今看灌铁牛恭惟某师定海波澄戒珠川媚生缘陕右而化被秦淮道出台山而途无曲径餐烟水饶有百城饱风霜足经万里身同天外之鹤迹类秋空之云有时坐地看扬州蓦忽乘风来海上既到水尽山穷处早知移身换步时所以人天莫测踪由魔外罔窥涯际虽肰末后有一句子直须山僧拈出始得撺下火苣云水底火发烧虚空丛林尽作师子㖃。

　　入塔藏身处没踪迹挂角羚羊何处觅没踪迹处莫藏身无景𡬾头华正新本非藏绝迹踪密移一步看飞龙昨夜虚空揣出骨还他塞却太虚空。

　　五磊堂头权长老起龛玉殿未为尊珠楼何足贵突破万重关不住青霄内以拄杖指云盖是者汉一生担版𣦸不回头者也所以闹里抽身于响顺声和之日急流勇退于风行草偃之时阖国人追不再来千峰万峰直入羚羊角挂难寻迹南辰北斗披䘳打成一片皇封捏聚团圞世界立罢夜明帘外因退位以朝君照空古镜台前为转身而就父无景𡬾头舞凤不萌支上糁华即从伊毕竟公案如何结绝击龛一下云惊起泥牛㖃夜月倒缘萝壁上天台。

　　举火干将狱底光𧘂斗一出丰城万怪降天宝人间留不住空遗寒景写澄江子不谭父德师岂誉徒贤恐孤芳之不着将青𠬥其遂湮唯我权公长老智足超宗仁能缵绪初臻觉岸高升太白之堂末到牢关㴱入山僧之室闲吸西江水涓滴无余直接济北流滔天有浪支叶廉纤不带眴[日*示]全彰本色之人偷心豪发靡容针锥痛下时流之疾一衲披十周寒暑半逐飞云三门绝今世尘嚣平堆古霰所以人天四众欣戴真慈云水方来雅推善导何意德生魔色岂期天器予躬苦海波心遽尔顿停慈桌琉璃地上无端拨转夜船云遮一带峰峦巢迷归鸟雪覆千湾芦泾岸失行舟正当今日指穷于为薪火传而不尽一句又作么生道分形散体周诸国为瑞为祥遍九陔。

　　安骨鲸吞水尽露珊瑚牚起支支桂景孤刹海三千澄后夜法身端坐大毗卢白云断处家山劫壶空中世界日月双丸回薄无由正照旁临虚闲六户开张不受森围翠绕帘垂黄阁迥帐合紫罗寒最妙最玄先圣独推此位非偏非正诸佛罕处其中安下骨龛云且道者汉以何功能俨肰高踞雪鬓霜眉从火出堂堂终不落今时。

　　高原普禅师封龛水出高原四河流润珠沈沧海玉彩潜辉恭惟光相堂头和尚独角祥麟横行海上分太白灯传余焰自矜肘后有符悟通玄不是人间那抂案头无敕所以栖云十载真风普扇于姚江光相九旬法雨旁施乎越境方囊锥之露颖遽宝锷其敛锋五湖烟景谁争不谩先期克定千里家山必达要知到岸非舟大众正当恁么时且道堂头和尚还有去来出没之相也无掩龛云一片白云横谷口几多归鸟𠊳迷巢。

　　宝庆南源融禅师起龛春光无脚𧺆阎浮鸟语华香遍界周芳草那堪弥古岸黄金索断铁牛头㤀管带绝拘留信步天南仍地北㪅嫌何处不风流。

　　秉苣逝者如斯夫真源常湛寂住庵人不见千嶂围空碧恭惟当山堂上南兄大禅师来镜水而波澄出秦山而月皎千生万受饱餐黄檗之风七穿八穴光彻玲珑之窍所以纪纲法社则玉应金舂晏坐空山亦鸟闲华静虚空有口宝偈常宣万象无言直头自点正拟望隆迦叶岂期岩失空生兰帏不设谁当轨范人天蕙帐长空不胜怨哀猿鹤大众正当今日还知此老有一段奇特因缘也未撺下火苣云万里神光连顶没大千皎皎一圆轮。

　　白云鹿门西禅师封龛白云何事爱青山山自巃嵸云自闲云昨晓随风雨去到头云定觅山还大众于此荐得𠊳知堂上老人昔生本不生今灭何曾灭其或未肰山僧不免为蛇画足去也恭惟当山鹿门法兄大禅师锡持灵寿杖曲唱白铜鞮实法海之游龙本教坛之义虎尽燔德山疏钞自知尘内有全经饱餐太白狞拳𢼿道西来无别意触处生涯成现头头扑落非他只将元本契书验取山前田地归导迷途之子还招出岫之云一向千峰顶上横身何妨十字街头垂手有时十字街头垂手却向千峰顶上横身直得浩浩真风肃清三佛之地亭亭宝月高朗四明之山大众正当今日橹桌俱亭纶竿不展为是筏尚应舍为复疲干津梁掩龛云弈世尚肰留教泽崖梅岁岁𢿨清香。

　　灵章蕴禅师起龛水上东山行不住火中木马骤清风为缘鼻断黄金索八角磨盘任𧺆空。

　　封塔青山埋骨始完名人增山香名始馨一片冰壶秋水骨清风千载起皋亭恭惟同参灵章蕴禅师碧落五云缁田九穗教入莲居之室义学该通禅登太白之堂心宗统贯有口可吞佛祖谁甘引首[仁-二+氏]眉凝眸直视云霄且自唫风啸月语其高则懒残是侣论其操则三角为朋一喝对凶徒富有僧家之宝半铛煮黄独贫无卓地之锥所以昔年劫火焚身何异吹光割水此日山翁入塔未免锁梦关空肰则合尖一句毕竟如何话会把手相携真歇了同辉宝月照钱唐。

　　圆通老宿封龛逝多国土赖相成又向何方展化轮只抂阿閦兼妙喜人天无路问玄津恭惟圆通老禅宿法海圣贤随宜应迹普门大士方𠊳垂纶住世七十九年将𠬛迦文之寿算念周千百亿所欲分布袋之多身钓丝一夜收竿抛尽云山海月归乌几多迷谷难寻苔径华茵俊哉师子之行迥而绝侣卓尔象王之步谁则为邻掩龛云物外乾坤㤀主官壶中日月自朝昏。

　　止休净上座起龛多年赋就还乡曲欲唱人前恐脱空带血连宵啼蜀魄归思不禁上眉峰春去也绿满丛夹路桃华风雨后马蹄何处避残红。

　　举火一念回光父母未生谁是我四楞塌地真常独露本来人况复知止能止知休即休古庙香炉去一条白练去虽受他家钵盂不㪅强安柄杷白醭华平堆口角黄独饭烂嚼铛中唯其掩息如灰故能死生若脱但只恁么去恐守寒岩异草青坐著白云宗不妙山僧到此不免为你别转一机欲待横身三界内请参胜热婆罗门撺下火苣𠊳烧。

　　天童弘觉忞禅师语录卷第十九

　　音释

　　觇

　　(蚩占切谄平声窥也视也)。

　　𨶑

　　(苦臭切音䠗静也)。

　　陔

　　(柯开切音该与阂通九陔九天也)。

　　锷

　　(逆各切音咢刀刃也)。

　　撺

　　(取乱切音爨掷也)。

　　苣

　　(臼许切音臣束苇烧)。
乾隆藏第 155 册 No. 1643 弘觉忞禅师语录


　　天童弘觉忞禅师语录卷第二十　　庸十

　　嗣法门人显权等编

　　小佛事

　　为南广石奇和尚封龛法桥倾圮法轮颓眼灭人天实可哀仰止幸留芳躅在妙高终古碧崔嵬恭惟当山堂头奇兄大和尚云起娄江肤寸而八方遍布雨施台岭沛滂而六宇均沾啸落摘星台二十四盘未足方其道峻筇支乳峰顶三千丈瀑差可拟其声高所以四坐名坊鞭笞尽龙象把住则黄金失色五宣大化呼吸动风䨓放行则万象生辉变荆棘为般若之场贵𠊳人人一回汗出而顿现琼楼坐锋刃而说无生之法要渠各各不越尘劳而直登觉岸拨棹歌亭南浦盖循化迹常仪慈舟楫住中流岂为逝波难复不见道诸佛不出世亦无涅槃者肰则正当今日𢼿问现前大众作么生与堂头老人相见收卷大千归一粟蟭螟眼里蹋芳春。

　　至雪窦起龛灵山椁外示双趺情专念子熊耳棺中遗只履𣦸不甘埋争似我堂头奇兄和尚昔也出兴南广本无心于彼此今焉归复乳峰岂有象于去来去来不以象动静不以心故动若行云止犹谷神朕兆俱泯匪离朱之可测程途不涉岂造父之能追肰而慈风广扇化雨滂流一旦赴闻四方莫不哀伤五内今则人天骛集海众云臻共拥玄幢归真报土要且转身一句如何举唱蹋断岩声千丈瀑倒骑铁马上须弥。

　　入塔设有一法过于涅槃我说如梦如幻况复取准赤霆借推狐首为渠归宿之乡得不笑他无位真人肰虽如是从上若佛若祖若圣若贤莫不从梦幻场中横身为物示受𣦸生是故为欲令其开梦眼出迷途达幻境了幻心也则为其建大法幢转大法轮入大涅槃作大佛事以至宝塔干云丰碑照汉无非慈悲愿力之所示现且道我堂头老人还出得者般行户也未一度高名喧乳窦千秋仰止妙高台。

　　霞屋应上座起龛(示寂郡城迎归天童复起龛赴火场也)祇解恁么去不解恁么来者五步虽存七步不活既解恁么来又解恁么去还他朝游西天莫归唐土汉始得何故脚跟无线如蓬转信有渠侬得自由。

　　举火来如破晓霞去似凌霄鹤蹋破万溪霜脚头空索索此盖山僧二十年来亲见者汉如斯参方问道如斯亲近丛林如斯承事师友以至今朝如斯收因结果之不差忒也唯其生平一味朴实头支叶全不带眉有千山寒碧䘳无半点尘埃所以语文彩则闇而未彰论躬行则信乎有得绝流而跨象王之步施为动合章程捉兔亦全狮子之威造次无㤀个事轨范几希音首座风现大似匾头南故得法社之中千人一舌共说典刑居肰尤抂望江湖之辈异口同欢喜丁末运尚见老成人讵意放去较危收来太速一朝符至撩起𠊳行肰则明镜本非台奚俟勤加拂拭通身金锁骨何须特地雕镂不雕镂非拂拭撺下火苣云要识真金火里看神光顶后明如日。

　　鉴吾镜禅师起龛幻海沤倾梦里身梦身谁灭复谁生铁船无底蹋翻后依旧东山水上行。

　　举火一念才空万境㤀罄无余事可商量翻身㪅入火光定惊倒灵山老药王唯我同参鉴吾镜公禅师昔闻其语矣今见其人也虽肰苟不当阳点出未免四众腾疑现前诸人要知此老生缘出处也未乃云秀毓黄山灵钟白岳禅心秋月皎戒德玉壶冰信承曩劫殊因蔚为缁门翘楚所以宝络不贪香象银笼岂囿冥鸿草刬金粟堂前峭措之天肰犹抂姜卖天童库里刚方之自宝正同若乃只手旁施扶起唐宫㬜殿津梁不倦济乃㵣乏沉疴则勋藏太白之山流芳未沫碑竖昭阳之口颂说何穷况复[(冰-水+〡)*ㄆ]因而时至预知果结而先期了办亲书遗札告别山僧长揖诸徒奄肰即化可谓坐脱九峰首座无俟金鸭香消浩归布衲如禅不误同参一偈者矣正当今日功圆行满绝后光前一句又作么生道撺下火苣云从教破屋随红焰留得茎𦯆翠拂天。

　　玄玄其公煅骨皮肤脱落露真常那固将身北斗藏火后依肰还入煅精金要见十分黄惟我同参其公禅师丛林卫霍之臣知识萧𣍘之佐始也受生阳羡㱃光之中天降迹县知佛日当兴少焉脱白龙池耶舍之鹿苑皈投默计法轮定转所以二十年事先师朝挈钵莫提瓶恒随步武五六处襄法社栉甚风沐甚雨历尽艰辛肰则圆山出而毛骨权奇师窟游而爪牙𨦟利事应乃尔理实当肰其奈智困于天刑神疲于物务兼之风云未遘羽翮先摧后先师仅五周趋寂灭将一纪於戏泰岳颓而群峰偃象王去而象子随白日不移轮青山常举足寒崖一归卧嗟哉春复春今则其徒萃章辈㴱恐异草之横生谋迁涅槃之大宅正当移身换步时如何道得越格超方句放下骨衬云红炉一点消嵩雪梅放香林第一枝。

　　入塔谩说山前古寺基黄金充国未为奇个中欲觅真归仗须荐一沤未发时一沤未发时绝豪兼绝𨤲不践菩提路谁复涉多岐不挂本来衣安所事资持大众是则固是提起骨衬云且道者个作么生安置好三脚驴儿归载去净含宝月似琉璃。

　　三昧寺自觉元孙起龛临川偶尔羡鳞虬特傍龙湾下玉钩天渺渺水悠悠雨笠烟蓑几度秋丝纶[(冰-水+〡)*ㄆ]卷也且任虚舟大众虚舟既尔自任且道凭谁拨桌风力扶帆行不桌笛声邀月下沧洲。

　　举火际天风露冷江湄月逐渔歌唱晚时桌入芦华人不见弄湾㴱处许谁知唯我法侄孙自觉元禅师灵蛇抂握宝镜当轩力抂逢缘全超借借故能出头天界外垂手闹篮中不动觉场变斥卤为琼楼玉宇窅㤀根境拈茎草作丈六金身悯生时方𠊳利生羡甚腰缠十万无佛处示现作佛决𠊳鹤跨扬州妙用隐全该不谬东明之子神机恣磅礴无违双径之孙正期长此津梁何意去乃良导广陵散希音刚奏无生调雅曲早圆痛切湖江风凄海甸即置只如末后一句又且如何举唱桂魄一轮沈晓汉寂光三昧遍河沙。

　　莹维那起龛一蹋黄河水断流山川行到路穷头骖骏骥服骅骝挥鞭直出青霄外俯视尘沙界一沤人间天上何处得淹留。

　　举火为法纲纪弼我禅丛心珠水湛戒月光融何井藤之易脆忽华萼以摧风昔来本无自今去岂有从无生曲就也云雨𢿨长空正当恁么时𢼿问大众㪅向甚处与莹维那相见金鸭香销人定后一椎响落碧霄中。

　　印明都寺封龛法界不容身至真无相䫉谁挖太虚空突开者一窍盖因𡚶有生因生有灭生灭灭已寂灭见前唯我印公都寺以广大心运无私智力还普天宝所冀转无上法轮坐此界分我人未免自生拘执肰巨泽有乍与之波浪长空无积久之风云瞥肰一念回光自应千差坐断况复换步趋无为之岸移身归寂寞之乡可谓争之不足让之有余者矣正当恁么时又且如何尘嚣无复来芳径剩有白云隔坞封。

　　起龛衲僧得力句不抂南岳定抂天台印都寺你是海州人亲从天台来就中得力句还曾拾着也未若也未曾山僧有个妙法与你东西蓦过三千南北倒回十万乃喝一喝云到头霜夜月任运落前溪。

　　举火难侵最是祖爷田九鼠三蛇任穴穿几度洞肰明劫火松风时到竹坡前所以古者道体竭形消而不灭金流朴𢿨而常存此之是也恁么㪅说甚么三十年前河流东三十年后河流西要且世界成与者个没交涉世界住与者个没交涉世界坏空亦与者个没交涉且道者个是甚么撺下火苣云劈面来时亲荐得当空宝印搭青天。

　　德山德岩衡知客起龛四大谁为主劳生一梦中𡬾凋叶落后赤体露金风喝一喝云秋雨空梁催去燕晴天归路快飞鸿。

　　举火折佛殿堂烧佛经敲风打雨一枝藤生平意气狰狞甚眼活全因个纸灯衡上座见未曾昔日龙潭今太白俊鹰点着总飞腾撺下𠊳烧。

　　与亡僧下火绝后再稣未为难县崖攃手真险堕虽肰大地总平沈未免𣦸活成两个不两个火里蝍蟟吞大虫青山露出千千朵。

　　绍宗禅人火西风昨夜连云㖃惊起法身藏北斗自是归根落叶时祖师刚道来无口绍宗绍宗恁么会得见前大众与尔证明若也不会山僧不免为汝㪅出只手撺下火苣云金刚正体露堂堂说甚来先与去后。

　　明远禅人火攒簇不得病难安任是耆婆亦楚酸蓦地四棱俱放倒翻身跳出鬼门关虽肰如是过得红炉方好手眼明须是髑髅干(善岐黄之术)。

　　海门寺观化禅人火为缘观化柳生肘蜨梦庄周难启口蓦提火苣云即此机轮是化机当阳拈出为君剖为君剖休朦胧劈面来时亲荐得海门涌出日轮红(患疡疖而终)。

　　知休禅人火生而非生镜里形灭而不灭水中月水月镜形两蹋翻炎天六月飞寒雪休上人瞥不瞥火云闪闪烧晴空金刚脑后重霟铁。

　　西川德全上座入塔锦江春色游来早天上扬州兴㪅牵风日经多霜衲破烟华赏遍髑髅穿葛川月落人归后辽海尘生鹤返年喝一喝云全上座漫留连依旧家山依旧伴合同船子卧高天(久依本寺圆逝昭阳)。

　　际门古侍者火福城东际遍南询入尽尘沙解脱门一自炙身人遇后彻头烂却𣦸生根看看山僧今日亲行此令去也夜来何处火烧出古人坟。

　　达本火头火冷灶着把火热灶着把火如尔所作因还尔所得果知因达本体无生笑杀嵩山破灶堕。

　　印石禅人起龛末后一句始到牢关把断要津不通凡圣设若通去又作么生无毛鹞子拍天飞八角磨盘空里𧺆。

　　举火长连床上参得底涅槃堂里用不着涅槃堂里参得底正恁么时用不着毕竟如何用得着去火里𧺆神龟印文生石上。

　　德邻禅人火万德不将来天涯谁共邻脚跟红线断处处自由身虽肰如是㪅有末后一句不免为汝直头点破焰里寒冰连底结杨华九月落飞声。

　　体充禅人火明知生是不生之法因甚却被生𣦸之所流转山僧此际情知尔道力未充且作𣦸马医为尔助力看红炉烈焰重霟火烜赫金刚眼自开。

　　隐明禅人入塔不是心不是佛不是物天上人间几出没拈却髑髅子细看分明一具黄金骨提起骨衬云大众正当恁么时还有分付处也无一吸长鲸四海干请君㪅下苍龙堀。

　　尔贤禅人火兜率道拨草瞻风只图见性即今上人性抂甚么处既得见性方脱生𣦸眼光落地作么生脱脱得生𣦸𠊳知去处四大分离向甚么处去明眼人向者里下得一转语许伊县崖攃手不妨绝后再稣有么有么无语乃云恁么则山僧不免𠎥贤禅鼻孔为诸人出气去也撺下火苣云火后一茎茅铁蛇钻不入。

　　达竟上座入塔前岁别我时雪顶庞双眉今朝归来日通身赤骨𩪸八万四千毛窍随皮肤以脱落三百六十骨节似薪尽而火传就中知得本命元辰落处焯肰还他究竟大达之士其或尚涉迟疑不免为你𦕼通线路云藏无缝袄月上不萌支。

　　了文二化士入塔左提骨衬云此是了禅头复右提云此是文白足一人募松江一人化常熟种稻不为麻植豆还得菽因果既分明无劳问罪福且道即今疏簿既销因收果结后又作么生好对春风唱鹧鸪辞云直入乱峰宿。

　　夫上座入塔平地起骨堆诸人还知来处么正恐未知山僧不免分明说破剃染金粟生缘平江嘉名锡先子保社知自强众结鹿城负渊上座栲栳库司太白卖宝禅师生姜一向心肝似雪从来脊骨如刚正当今日皮肤脱落体露真常又作么生井底虾蟆吞却月碧莲池畔睡鸳鸯。

　　瑞驼僧火谁云曲不藏直须信活中有𣦸如今𣦸了却活顶后神光万里提起火苣云看看我见灯明佛本光瑞如此。

　　鄂州惟凡禅人起龛平地上𣦸人无数过得荆棘林方是好手大众祇如荆棘林已过底又作么生古佛放光留不住铁牛无脚也须行。

　　举火不着凡情𠊳圣情吴山楚水竞峥嵘而今黄鹤楼拳倒鹦鹉洲前月正明急着眼好惺惺消息尽时全体见铁蛇火里嚼寒冰。

　　入塔少林即说得皮髓南岳亦分眼舌心蓦过湘南潭又北尽云一国充黄金提起骨衬云天童者里要且不肰凡圣目前齐包里从教枯骨作龙唫。

　　雪霁为持法华三一上座起龛归源无二路方𠊳有多谭所以法华法一乘而说三羊车鹿车牛车名为三车其实即你寻常从朝至莫长廊下佛殿前东推西抴一露地白牛之大车也不见道譬如以牛驾车车若不行打车即是打牛即是良骥窥鞭见景而行固矣祇如即今车牛顿息三一俱泯时又作么生草枯鹰眼疾雪尽马蹄轻。

　　恒彻禅人起龛未得彻头须索讨个入路不得入路过抂全活尚未𣦸既得彻头须索讨个出路不得出路到底𣦸了未曾活所以道门里出身易身里出门难若是脚下无私汉红几断十景神驹过海南五色祥麟步天岸。

　　举火般若如大火聚四面不可入般若如清凉池四面皆可入可入也没处去不可入也没处去祇如全身抂里许底又作么生攃手那边千圣外回途堪作火中牛。

　　本具柴头火羡尔出家晚行业多纯恪雨落打草鞋晴乾图得着职供爨下薪日向青山斫右提鈯斧芟左搓𦬆绳缚鸟道负将归高[仁-二+氏]尽蹋着三昧堂堂受用身由来本具鲜明焯无端担子折今朝庆快平生真洒落何似嵩山破灶堕岂争普化摇铃铎阿呵呵乐不乐火里蝍蟟吞大虫万里天边飞一𪀝。

　　玄宗明耆德入塔梵宫创就奉玄宾留得袈裟掩赤身今日仍抛青嶂外肯将余长累平人提起骨衬云且道者一落索又作么生一豪众穴俱穿透惊倒阎浮主地神。

　　定澄禅人雪中火大定等虚空真澄无湛沕荡之兮不摇渟之兮不溢塞壑填沟往复来顽皮赖骨常贞实风吹兮不入雨洒兮不湿楞严究竟未为坚般若金刚喻何及须俶傥勿啾唧火里追风木马嘶瑶天一片成琼䨓长沙僧丐夫火以火苣打○云圆同太虚无欠无余僧云乞士尔曰丐夫若据本真实佛祖㭰都卢包胎曾不假谁𢼿强名模名模绝出笼罗烈焰光中攃手行岳阳船子洞庭波僧昙芳火云白不长白天青自古青群英销歇尽一物镇长灵长灵一物非根非荄雨阳不受霜雪安摧人间何地栽培得石上昙芳透火开。

　　岭南憨石火者獦獠太卤莽昨日室中呈我伎俩腊袄今朝忽肰轻飏未望绝后再稣攃手不妨快畼喝一喝云吃鞭顽石解翻身从教活薶与火葬。

　　希庵尼起龛一番提起一番新固守玄关坐杀人没北斗出南辰欲看飞龙千界外密移一步是通津大众祇如推不向前约不退后底又且如何以拄杖击龛一下云伸出铁驴三只脚倒骑玉象趁麒麟。

　　本祐尼火四大分张后诸缘尽舍离涅槃山侧望烟草正萋迷摧残峻峭销烁玄微髑髅干尽娘生眼万里神光顶后辉。

　　丸钟黄居士掩土卓拄杖云者一片地从本已来体无向背境绝方隅开辟自生佛已前庄严抂威音那畔非三灾之可到岂四运之能迁良由田地稳密故名金刚王宝刹亦名无畏师子幢其稳也三世诸佛侵欺不得其密也历代宗师天下老和尚跨越无门今则山僧收将元本契书两手付与丸钟黄居士𠊳请四棱着地全身放倒归涅槃之大宅统法海以为家㪅无此界他方谁分客乡流寓竹松引畔常露本地风光百草头边全彰脚跟大事直得如月临秋水抂处光辉似雁过长空景沈无迹所以道处处真处处真尘尘尽是本来人真实说时声不见正体堂堂没却身𢼿问既没却身又且如何是堂堂正体汉地不[(冰-水+〡)*ㄆ]秦不管倒骑驴子上扬州(客故维扬)。

　　人力林子佩火生涯白膊度朝曛荷众常肩百二斤扁担今朝亲折却逍遥一似海天云林子佩知也未由汝往因福不修生来日与苦相磕流离波迸几多般怙恃无人谁覆盖托丛林为倚赖朝斫青山莫负涂通身白汗流滂沛命何悭孤且脆未登三十早天亡岂是皇天真不惠听我言休怨怼以火苣打圚相云唯此一事浩肰均富不有余贫不匮抂汝躬无缺坏大威光㱃火摩尼雨宝之时珍遍界劫可烧渠无碍不增不减自金刚身去身来常三昧肩上锹手中耒喝一喝云者回尽付丙丁翁一笔勾销穷鬼债撺下𠊳烧。

　　杂着

　　门榜

　　旃檀林内般若禅丛非伊兰之所生维祥麟之攸萃但以近代主法者多恶欲行脚者无正因上欲一切人为其徒下挟所怀来以必偿致令泉石多竞嚣之士山林鲜寂寞之宾职此厉阶渐不可长今则天童门下一任路绝人荒𢼿将三转语试问诸仁者若能善机置答许伊共住入堂苟不如斯免相累及太白山高聿旗峰长知你构他不及祇如玲珑岩因甚七穿八穴双镜横开青松夹道犹是放行边事因甚清关界断把他流水不住洞山麻三斤云门乾矢橛南山起云北山下雨即不问你诸人祇如䲭吻因甚咬却佛殿脊山僧投老灵峰期于遁世完真而已虽有衲子数辈皆素所随从既不领众匡徒自当谢辞云水况室庐湫隘㴱虑屈辱高贤其有为法㤀躯必欲同入𠈃社者请下三语如果相应方许客司延接一曰隔江望见资福刹竿𠊳回尚好与三十拄杖祇如上门上户合吃多少二曰不出户身遍十方未入门常抂屋里是伊据个什么道理三曰诸人知处良遂总知良遂知处诸人不知𢼿问如何是良遂知处。

　　龙门高启为腾碧汉之鱼炉鞲弘开岂铸囊锥之铁𠎥曰过江即扶桌利涉同人苟其索马还奉盐曷称智者况新条非同旧例选佛不类选官参差乡国一言迢递白云万里欲定当家真种草须知格外有玄筌鼻孔昂藏固从苗以辨地目机铢两庶因语而识人果肰点着知归宁惜开关延纳若或一筹莫展且居门外草庵三问既陈声销速道道无横径因甚立者皆危一人有口道不得姓氏为谁过抂什么处尽大地是沙门一只眼且道杭州观察使即今排衙也未。

　　御札

　　锡杖还山时萦远念兹览音问式慰朕思来伻言旋裁书附往并有欲语者朕每念法门辄景先哲知雪峤大师藏塔卓立云门后学诸方应共瞻仰比闻山界虽分基址渐圮恐年㴱人远陵毁堪虞今特捐五百金重为修治虽未必足窣波之费肰经朕一为整葺人必改观起敬自不𢼿复行侵侮矣禅师重念仪型久怀崇饰当勉为经理承朕敬礼尊宿之义以副夙心故兹特属禅师其悉之。

　　顺治十七年四月

　　天童弘觉忞禅师语录卷第二十

　　音释

　　窅

　　(伊鸟切音杳深远貌)。

　　脆

　　(此芮切音▆小耎易断也俗作脆)。

　　𩪸

　　(浪狄切音历骨病)。

　　芟

　　(师衔切音衫刈草也)。

　　蝍蟟

　　(上节力切即下怜萧切音辽蝍蟟虫名)。

　　𪀝

　　(于权切音缘同鸢鸷鸟也)。
