卍新纂续藏经第 48 册 No. 0808 成唯识论别抄


　　No. 808

　　成唯识论别抄卷第一

　　唯识体即是教。故持业释释。或此本论。是成立佛经唯识理之教。名成唯识。即依主释。以末从本亦有二释。末论远诠佛经。亦有持业及以依主。亦无有失。

　　二明宗体。先宗者。略有五种。一随机说宗。二部别说宗。三约别明宗。四约时辨宗。五约四悉檀辨宗。初者如八万四千法门。随众生病济拔教化。或说六度四摄。如对多贪教化不净等。其类非一。第二部别说宗者。如诸教所诠各异。如法华一乘为宗。涅槃佛性为宗。虽明余义。然非正明。犹以正明以之为宗。第三者谓约三藏以判。或就大小。以取执言随藏。四谓约时者。如深密等说三时教等。五四悉檀者。依智度论第一。有此四种理。悉檀者翻为义宗。四者。一世界。二各人为人。三对治法门。四第一义。前三为俗。后一为真。世界者。谓世俗如说。五种阴成众生。若林成舍等。各各者。如经或说有我或说无我。为除断见反。以我见。如次应知。三所对根机差别也。即即能治病。有胜功能。名为对治。第四唯明真如理也。问瑜伽六十四。四重二谛。四悉檀等如何相摄。解云。彼论前三。亦世俗摄。彼处二空真如从诠相说。即智度论第三对治也。此论五种宗中。如次配寻可知。问楞伽云。不说堕文字法者。为约遍计所执文字。为约依他。解云。此约遍计所执文字。能诠所诠。决定相属。言所论法定属能诠。执名为堕也。五种性义。四门分别。一释名。二辨体。三文证。四会圣教。释名者。先通后别。言五者是数。种姓名类义族义。即六释中带数释也。言别名者。谓声闻乃至无种性。声闻者因声悟道。故名声闻。此即声闻此种姓。依主释也。观缘起法而得悟道。故名缘觉。菩提种姓者。依佛地论三释。谓求菩提教他有情。此即上求菩提下度有情。故名菩提种姓。依主不异于前。不定者。谓即身中具有三乘种姓。互相望成四句。一小对中唯有二姓。二以对小大。三以中对大。四具有三姓。然四句中。唯取第四。成不定性。所以亦者。言不定回心定成正觉。内彼前三无常成义故。摄大乘云。为引摄一类。及任持所余。由不定种姓故。佛说一乘。问若尔。只应唯除中小相对。以小及中以相对大。何故不具取三。解云。若论不定。必须三句。既有小机。名有中性。故法华云。无二亦无三。而不别言。无中无下。由具三种。随缘悟入。故云不定。亦依主释也。又解。以小及中对大姓者。亦成不定。唯此等释取三句。成不定。后解为胜。无种姓者。谓即身中无有三乘种子。唯有有漏善等法种。于善恶轮趣受生。名无种性也。然五种总是依假者。且如声闻亦非取假者。总依五蕴诸法而立。而言声闻。废总谈别说耳声闻。故云声闻余闻假者。随义别立也。如理应思。二辨体思者。三乘及不定种姓。总为无漏种子。以为其体。若百法中克性唯慧。若约相应俱有。如理应思。第五性者。无种性言非是无漏。如说无明。别有真体。此亦应然。即以所依有漏五蕴为体。或更释二障种子为体。以彼障法相对立故。若准此释。亦慧为体。别性相流如何前。若论五种性者。性即种子者。即五五蕴之上建立假人。此即通取种及五蕴。以为体也。三取文证。如瑜伽第二及菩萨地等。如下应知。如瑜伽第二云。复次一切种子识。若般涅槃法者。一切种子皆悉具足。若不般涅槃法者。便阙三种菩提种子。又三十云。谓所成就补特伽罗。略有四种。一者住声闻种性。于声闻乘。应可成就补特伽罗。三者住佛姓种。于无上乘。应可成就补特伽罗。四住无种姓。于往善趣。应可成就补特伽罗。诸佛菩萨。于此四事。应当成就。又菩萨他世五卷云。住无种姓补特伽。无种姓故。虽有发心及行加行而为依止。定不堪任无上正等菩提。准此等文。三乘已外别有无性。解深密说三时教者。依有种姓故作是说。旧善戒经亦同此人。心成就。略有四种。有声闻姓。以声闻乘而成就之。有缘觉性。以缘觉乘而成就之。有佛种姓。以无上乘而成就之。无种姓者。则以善趣而成就之。如是四人。诸佛菩萨。以四事而成就之。大论三十七亦同。第四会教者。法华经云。十方世界唯有一乘法。无二亦无三。除佛方便说。若有三乘定性。如何会耶。解云。此对不定种姓。故作此说。又不增不减经云。众生界不增减不生灭。知无有毕竟入涅槃者。若有定姓入无余依。彼经应言众减。解云。彼经约众生界理性而言。真如之理。无增减故。又解。彼云众生界不增减。而不说云众生不增减。界言总说。众生界际。非约众生而说。故不相违。若有无性者。涅槃云何言有心者成佛能。解云。此约小分而说。又解。此约有大乘无漏及不定姓无漏心种而言。不说云一切有心者皆得成佛。经意秘密。故不相违。

　　就第一所敬田中。有心者二。初辨所说敬分济。后释论文。所敬分齐者。三藏解云。依此文中。略作四门。广开十义。四门。一谓人法。二谓菩提涅槃。三三宝。四三宝及初门中人。言十义者。前之三门各有三释。第四门中唯有一释。总合为十。初门三释者。言唯敬满分净人。作敬识性。今举识生显能证人。内第三句云释彼说故。此则依于观智及余蕴上建立假者。以之为人。不取实法。二云。唯敬识性。不敬于人。虽举二人。显所证法也。三云。通敬人法。俱是最胜。前可敬故。问。人谓假者。法即识性。人之所依。能观之智。人法二种何所摄耶。释云此有二解。一云人摄。非所证理。理假者依故。二云法摄。内非假者。是所得故。第二门中有三释者。一云。此敬涅槃满分净言。显能证智。二云。但敬涅槃说识性。即是所证涅槃。举能证时。有满分净。显所证灭有分圆满。三云。菩提涅槃二种俱敬。所得所证。并殊胜故。第三门三释者。一云。俱敬佛僧。非敬法宝。颂中说言满分净故。惟举于法。表人所证。非正所敬也。二云。俱敬于法而非佛僧。唯识性言是所证故。举满分净。欲显法宝唯识性理。有能证者。因早位殊。非谓佛僧正所敬。三云。此颂悲具敬三宝。并是最胜。可归敬故。问。佛僧二宝并皆是人。即第一门有何差别。释云。初门中人。于实法上。假立于人。即假者目之为人。此佛僧并取实法。法身真如二身正智。以为佛体。僧名和合。即理实二和以为僧体。问若取理事和合以为僧体。即应非敬。解云。复是假成所敬。如择灭涅槃。即第二问中所敬也。第四门唯有一释。谓敬三宝及初门中唯取于人。为第十释。此即第三门全。第一门中一分也。

　　就述造云。本论中三师别释。文即为三。初释中略为有二种。一明异生行。谓迷谬二空。二圣人行。谓生解为断已下总是第二。二者。一因。谓迷谬二空。二即果位。谓生解断障也。又解。因位即是迷谬二空。生解断除。果位即是菩提涅槃也。复有二种三。所谓生解断果为三。二约三性以为迷谬二空。于生正解。显所执性生解为断。二重障者已下。明遣染分依他。复明二早。证圆成实。复有二四。初四即是五道之为四地。前二位合之为一。名胜解行位。见修无觉如为三。次四约六转依。以亦为四地。前生解即是损力益能转。生解断障即通达转。由我法执已下。释修习转。复证二果圆满转。证大涅槃非下劣转也。复有二五。初约五位。迷谬二空。种姓住生正解故。即是第二胜解行住。生解断障清净。增上意乐住。内我法执下。明正行住。后二胜果。明究竟住。次五即仁王五忍。初生正解。地前伏忍生解断障。第二信忍。初二三地四五六地。即是顺忍七八九地即无生忍。十地佛地即寂灭忍。故分为五种。如此多种不同。其中取舍忍便思之。为于二空。此二迷谬境。问九总说空。为是我法。为有为无。解云。空无我法。故名为空。此即空性。夫论无我。略有四种。一外道所执实我。计常遍等。自体是无。故云无我。故菩萨地云。有为无为名为有。我及我所名为无。二者。于苦谛法执色等蕴。以之为我。可唯有蕴。而无有我。此则名为别无我理。此据诸有漏法中无所执实我。故下论云。别空非我。属苦谛故。如于中无有马等。问与外道执常遍之我有何差别。解云。彼约我体则无名名为无我。此就唯蕴而无有我。故有异也。三者。通空无我。通一切有为无为。于中皆无有我。非唯有漏苦谛上无。由通诸法。皆非有我。故云通无我也。四者。无我所显故云无我。即以无我所显真如。从诠为名。亦名无我。从空所显。亦名为空。据实道理。是空之性。今此论中。于空显据所而说空。无我之性。准此应知。问。由执迷二空。断执余障断。异生伏事性障。迷执已。应已末鄣。既无本执灭除故。又问。第六俱生修惑。地地之中第九品断。前之八品。唯断迷事贪嗔慢等。未至九品时。迷事诸惑应非得断。以彼迷理本执在故。或可断八迷事。本执且除。末惑既亡。本执除故。解云。断惑自有二种。一者除本末自然亡。如论所明。断二执时。余鄣随灭。二从浅向深。先粗后细。如异生断及那含不。先断迷事。后断二执。各据一义。亦不相违。又解。此难不然。随于何法证理断执之时。自断迷理。余鄣断故。不可以彼迷事贪慢等鄣。例迷理执之障。又解。修惑本末不定。若见断者。先本断。末随。亡今此所明。是见非修也。

　　第二火辨亲胜等。释造论意。略为二意。谓证识性生实解故。释云。全达二空证胜义识性。名之为空。此即空性。依他八识及见相分。空无所执。亦名为空。于唯识理如实知故。此即双于二空。如实知故。又解。证二空所执。于唯识理如实知。证圆成。了依他。又解。为生二智。令达二空。生根本智。如实知故。即生后得。了俗之智也。

　　第三护法释造论意。如广记说。可知。

　　释颂之中。不异先判上三句。通难标宗。释此颂文。三师别释。义各不同。初安慧师宗。分成两释。一云。见相自体。俱从种生。以无体故。解云。虽无别种。然由无始虚妄熏习。执法自生体时。内熏习力。变似我法。说从种生。非谓有别种子而生。名种生自体。依他二分所执。一云。唯自体分有实体故。说从种子生。二分所执。本来无体。但无始已来。虚妄熏习。自体生时。有二分起。即所执性。即依彼宗以释颂文。由彼假说我法者。或世间圣教二种不同。且世间以释颂者。谓自体分虚妄熏习。种子生时。变似见相。遍计所执都无自体。依此执为实我实法。见相所执都无自性体。我法此果无。依于无假。或有别无依总无。谓即我法各别。依于所执。见相二分。以无体故。总说为无。或可总无依别无。谓我法二种。总说为无。见相二中。或随依一。谓之别也。依说依义如前记说。次依圣教所说我法释颂者。此亦依于见相分。施设我法。亦得说为无。依于无假。总别对唯上可知。若尔世间圣教二种何别。同依于无故。解云。虽同依无。义意即别。世间我法。唯计所执。毕竟无体。故名世间。圣教我法。为对遣彼世间我法。故于见相假名施设。故厚严经云。为对遣愚夫所执实我法故。于识所变假说我法名。彼依识所变者。谓依识所变遍计所执见相二分故。说依世间。圣教唯上应知。又解。彼依识所变者。世间我法。依识所变见相二分。圣教我法。但言依识。义依识体而施设故。问。安慧宗见相二分。既无实体。施设世间我法可尔。圣教依他我法。如何得有依也。

　　第二难陀依二分义释。谓依所变依他相分。执为我法。故说依言世间执实。初性所摄因。此即说名无依于有假。圣教所说我法二种。此即依他义依于体。总别相对。准理应知。

　　第三护法。释颂寻常如广记说。

　　安慧等三师。同引厚严经。为对遣愚夫等颂。各约自宗以释。如安慧释云。于识所变世间我法。据识圣教我法也。又解。俱依所变说二我法。如前我主。由假说者。此有二义。一云约说。二云约义。初说者。遍计所执我法二种。俱由倒情横计为实依。依彼倒情随起言说。谓为实有。所说我法毕竟无实。如空华等。二约义者。唯有倒心。横计为有。此所执我法。从本来无。如空华等。问。若尔义之与说俱约倒心。所执无体。以为二种。说义何别。解云。倒心所执。由约所说无体有。但能说即为约说。由自体上毕竟我法实无。名为义也。圣教我法。亦有二种。一由言说。安立施设相见二分。似我法二种相现。名为约说。二由依他体上。自有似我法相。不由言说安立方为有。即是约义。犹如庶爱安立似水。自体非水。如其次第。约说就义分其二也。然初计度为我法中。所说我法。依于倒心。所执我法。此即说为无依。无倒心所执。依于色心等。即此说为无依于有。然所说我法二相。各别倒情所执。总是一无。此即别无依于总无。或可言说我法是一。无颠倒之心。人法别执。此即总无依别无。有情横执义中。无依于见。此即无依于有。总别相对。准上应思。圣教之中。约言就义者。义依于体。假依他见相。目之为体。似我法相。名之为义。我法若别。自依相见。言说安立。此即就说别义依总。或可总双于见相唯说为法。或唯说我。此即总义依别体。就义我法依见相。总别相对。准上应思。此能变唯三者。简大乘一类师立一意识。或简小乘立六识。或简大乘唯八识。而类唯三也。异熟对多四句分别。第七恒审了知了境。相粗者或了境而非相粗。七八二识。或有粗相而非了境。六心所或有了境。亦相粗。谓六识心王。或俱非七八心所。

　　夫论说我略有五义。一主如主。宰如臣。王有自在之用。臣有割断之能。义同我故。二主谓自性。宰是差别。三主是我体。宰是我用。四主即是我。宰即所也。五约法用。主之与宰自在割断。俱是法之作用。法谓轨持。轨者即生解。持者持自性。名不舍自性。四对分别。一无法有法体(轨唯有法持且通无)。二自性差别(轨唯差别持且通二)。三有为无为对。轨唯有为。持通二种。四先陈后说体(先陈者是持。即是有法。后说名轨。即是宗法。如声是无常等也)。又解。彼四对说无体。法亦名为轨。岂可龟毛体是无法。不能生解。色心自性。类此亦然。无为亦然。无分别智。岂无轨义。先陈唯有法也。预流来等。等即更等独觉菩萨及如来等。有说约地差别以解等言。理且不然。约地义别。不离因果二位人故。言有情命者等。依世亲般若论。我有四名。一谓我。二众生。三命者。四寿者。我为总名。余约三世为三。约过去世名曰众生。受多生故。约现在世名为命者。以能任持一期法故。约未来世名为寿者。以于未来更受众生故。若依瑜伽八十三。有八种名。一我。二有情。三意生。四摩纳缚迦。五养育者。谓能增长后有业故。六补特伽罗。七命者。八生者。初我者。论自释云。于五取蕴。我我所见。现前行故。解云。谓执我者。以一蕴为我。余蕴为所。故有我见。及我所见现前也。言有情者。谓诸坚圣如实了知。唯有根识等法。更无有余。能执我者。谓根识外别有于我。能有于情能见闻等。名为有情。又复于彼诸尘境界。能起爱着。名意有情。意生者。谓云此是意种类者。意云爱生故。摩纳缚迦者。依止于意。或尔下者。摩纳缚迦。此云儒童。美容小儿。意云此我犹如小儿。其性不定。或高或下。于劣己而起尔慢。于胜己者。即生卑下。养育者。能资长后有在业故。谓能为后世因。长养后有故。能作一切士夫业故者。约于现在世养身事业。补特伽罗者。名数取趣故。七命者。谓寿和合现存话故。意云。谓有实我与寿和合。得现存话故。八生者。谓具生等所有法故。意云。若依瑜伽第十有十。若依能般若有九。前八中加士夫。若依大般若四百一十卷。有十三名。于前九中。更加作者受者知者见者。大般若四百二卷中。有十七名。加使作者使受者使知者使见者。所以加此经论异者。世亲般若。约我总别。义分为八。而不约世。所以唯八。更加士夫者。八中通用故同士夫。说十三者。明其别用。五根名见者。意根名知者。意明由我依彼。六根取境不同。故分二。止我作业受果。名作者受者。说十七。更加别用之中能使真我。即说名为使作及受知见也。使见者等。即是离蕴神我。我能更令彼六根。取境差别故也。思之。蕴处界等者。于修多罗。次第求蕴处界。一一差别次第。而寻常知毗尼。即显以缘求随制戒。必有所由。阿毗达磨以性相求。但显性相道理而已也。等诸善巧。婆娑第六。四种处界缘起处非处。问。何故名善巧。解云。此等法门。善巧之智。安立法门。从因受名。或此法能生善巧之智。从果受称。处界者。止何故名巧。由对病故。处除迷色起我见者。界除遍迷色心病者。缘起说因缘生起等法。处非处者。善因业果名处。恶因业果名非处。有处加蕴者。除迷心所病者。加根者。二十二根。加谛。即世出世因果也。乘者。一乘三乘之义也。世者。明世世道。理者。为无为。可知。

　　释颂变言二复次释。前约三分安慧护法。后依二分难陀亲胜等诸师。问。释论中依护法宗。六七二识有执及鄣。五八非执。何故论云。我法分别熏习力故。诸识生时。变似我法。唯应二识似我法生。解有二释。一云。由六七识。是能遍缘诸识相见二分。执为我法。熏成种故。六七生时。缘彼诸识相见二分。变似我法。非谓五八自执我法。彼无慧故。二云。且依大乘解有漏义。与漏俱故。名为有漏。由彼五八与执俱故。名为有执。非谓五八自体有执心。虽有二解。后释为正。或言二识非一名。诸识是假境。所依事故。

　　亦胜义有总作二释。如广记说。一云。约三性释云。境依识故。唯世俗有者。此所执性识是境依。亦通。胜义者。此明识体。非但依他。是世俗世有。由是圣智所知。亦是胜义有。即以止胜家所有境界也。二云。此亲光及护法门徒。以释境依识变。虽是依他。虚疏不实。唯世俗有。护法门人云。见相俱依他起。自体变故。虚疏不实故。云境依内识自体分故。唯世俗有。识是境依故。通胜义也。

　　破我体同法云。举天授我作业时。亦应作业。以我一故。如天授我业果及身者。身谓作业之身。业谓所作之业。果谓业所生果也。破非即离我云。总有四释。一云。汝所执我应不可说。是我非我中以不可说故。如不可说在有为无为中。又诸所执实有我体。为是我见所缘境不。已下明我见所缘非所缘以破我。问与后文云。我见所缘定非实我何别。解云。彼外道宗。所计真我。彼体实有。若以执我之见。缘此便成我执。沉轮生死。若无真我。还须内证。方契真我。如真如文中。前明我见所缘境不。此就执我之见以征后。又诸我见不缘实我。即约证义正慧真见以责。故有此差别。应判。此文总为六段。一常遍等三。二即离等二。三二有虑等。四有用等。五我执所缘非所缘。六正慧所缘。问。第六识中俱生我执。三界九地断。西方释取第四。有释。遂第二果人断欲六品不尽之失。既尔例成第三果人。断欲不尽。有此过失。由此道理。第五师释。地地品品别断。即无此过。然违瑜伽后得断惑者。约菩萨说。金刚心位。三界九地俱生烦恼。一时顿断。以金刚心。真俗双解。义分正体后得。力齐断惑。此后得智。即金刚三昧一刹那中。共断一切迷理事惑。若作此释。于理无违。护法依此亦无过失。又解。依第四释。且九品中。第一品惑理事俱有。即以道双断理事。最下品者。起后得智断。第二品迷事起者。以正体智断迷理者。如是展转。以后得智断彼迷事惑。九品俱断。迷理惑复双断。于理无违。思之。第六识中。俱生我执缘识所变五取蕴相。第八识因所变具五果。变门中不具。唯有色蕴。又通取八识所变。可得具五。若尔。唯相见不缘自体。所变故。解云。自体即是第四所变故。如是展转。皆是所变。或可唯取第六所变。以彼通缘十八界故。

　　问。萨婆多。如何忆本所作。解云。依发智论。自有二释。一云。诸有情串习力。得有如是同分智生。一云。由心心所法生。于所缘定故。其义如何。且眼等六识。于所缘境十二处中。各于处定。如眼于色处定。一切廾种色。并是眼识境。若尔。且一有情身在于此。余一切处所有诸色。谢入过去。能缘之识。并非择灭。即无量眼识。入不生法中。由此于事青等次定俱眼识。惑缘青黄等色。其类各定。或唯缘青。或唯缘黄等。或遍缘者。各系相属。若尔。有青黄等能缘之识。所缘青等虽入过去。而此能缘未来世中同类。是青黄等无量无边。是所缘类缘彼而生。此亦何失。若尔。汝说于所缘类缘彼而生。此亦何失。未为决定。由此道理。能缘之识。于所缘境。刹那亦不得。此刹那识。定缘此境生。若此境入过去。此识阙缘毕竟不生。虽举刹那中能缘之识。于缘所定。若五识起。与所缘境定同世。以缘现在非过未故。若其意识有唯缘过去者。有遍缘二三世者。由此道理。所缘境定故。境虽先入过去。若此识生。定须缘彼过去境生。忆本所作。问。若心心所所缘境定。于所依根亦应定。应有修道无用失。何者。且如此根定生此识。根生于识善染各定。此根必定能生此识。无有缘碍令其不生。始从凡夫至于圣位。染净既定。假令修道不能断染。要须依根生起须书。解云。今解不然。但由识于根定。非根于识定。如心于境定。非境于心定。谓此识生必依此根。非谓此根定生此识。若其此识缘。即不生此根。即能生于余识。如此刹那心。若不缘此境生境。即能生于余心。即无过也。婆娑十一。有八论师。忆本所作。一我人论者。由有我故。先见闻者。领纳不妄。故能忆之。二物相隐论者。非彼作是说。诸有为法。有昼夜二分。昼时所作隐本所作。三相变论者。彼作是说。如羯罗蓝。变作頞部昙等。乃至衰老。如即青叶变作黄叶。由此体转变不灭。能忆所作。四相往外道。彼作是说。由前作法往至后念。前念不灭与后念并增故。能忆所作。五觉性是一论者。彼作是执。前作事觉与后忆觉。相用虽殊。其性是一。作忆之觉既同。由此即能忆本所作。六尘界是常论者。彼作是执。六识虽性灭。而意界是常。意界者谓六识已外。别有意界。常无生灭。忆持境界。明记不妄也。七二蕴论者。蕴有二种。一根本蕴。二作用蕴。本蕴是常。用蕴非常。二蕴虽别。而失和合。成一有情。由此本蕴无有生灭。持所缘境。令不妄失。忆本所作。八前心往后心论者。彼作是说。心法冥通前心所作必告后心。如是展转。经多刹那。以前告后。更相分付。由此道理。忆本所作。西方瞿彼引阿毗达摩经颂。证五识不缘假境。颂云。无有眼等识。不缘实境生。亦实亦不实。解云。第三句通三种。实不实为二。并二为三。问。忆识等三难。迷何义起执。解云。迷三缘生。初自性。次受用。后爱非爱。

　　问。俱生我见。有何所由。称之为细。解云。多义故称之为细。一相微隐。任运而生。不假三缘。而得生起。二世俗六行。不能伏故。故下论云。而不能伏细俱生故。三见道不断故。四九地。第九无间道时。方能断故。前八断道。不能断彼迷理惑故。五超越罗汉。前八断道。断不尽故。如利根者。以三界修惑。总为九品。九无间道断之。欲界初只断时。悲相初品一时俱断。问。断俱生执。后修道中。数数习道断耶。解云。此就三乘通论。大乘虽修位留惑。二乘修地地别别断。通约三乘。随其所应。有断不断。故无有失。若约大乘。但修道数数。而数数断惑。又解云。此就三乘人。约识分别。二乘修位。断第六识俱生身边二见。此即断数数。第七俱见要至金刚。此则修位数数习其道。而非断数。若约大乘。六七二识惑俱品断。此则数习其道。而非数前断。又解。此约大乘。现种分别。若约种子。修位不断俱生诸惑。故留惑故。此则数习断道。而非断种。若约现行。地地渐伏。说之为断。至第四地。第六俱身边二见。至第七地满心中。方能尽也。第七识俱身见等惑。毕竟不行。说之为断。俱贪慢等准此。则名为数断。又解。此就大乘。种子粗重相对以释。以约种子。故留不断。此则明其道断数习也。若约粗重。无堪任性。地地断之。约此义边。故云数也。如上诸释各据一乘。亦不相违。问。俱身边二见细也。道伏无能分别二见粗。世道应能伏。解云。二见行粗。六行能伏。解。不欲表分别粗。世道皆能伏。又解。此就俱生惑中。自辨粗细。非对见惑。故无有失。俱生贪等迷事起者。六行伏故。相微细。亦同此难。问。见道不断名为细者。见道断者。应是其粗。解云。若对俱生应作此释。若尔。何故三心见道初有情假。称为耎品。次明法假名为中品。修道修惑。亦得称为微细难断。解云。粗细据义不同。见道所断理实是粗。名耎品者。约能道劣故名耎。非谓烦恼细故名耎。修位所断理实断道。明利强威。约能断道应说粗强。约彼烦恼行相微细。之不相违。问。忆识诵习不成等三难。迷何理作。解云。初之迷自性缘生。故非此难。自性缘生。谓第八识能持因缘。亲生诸法故。论云。各有本识。任持种子。外道不了。谓我忆识等耳。次作业受果不成难。迷受用缘生。受用缘生者。有二释。一云。六识受用。尘境为缘。能生诸法也。一云。六识从缘而生受用。境界非我作业受果。不成难三轮回趣寂不成难者。迷爱非爱缘生。作如是计。理实恶趣受生。由不善业。善趣受报。由诸善业。善恶二业。如其次第。爱非爱缘生也。萨埵等三翻名者。萨埵为有情。翻为勇。今取傍义有三。谓黄贪乐。黄即色德。贪乐二种即是心位。剌阇正云尘。傍有三义。谓赤嗔苦。赤色德。嗔苦二种心位。答应正云暗。傍有三义。谓黑痴舍。黑即色德。痴舍心位。此三各三合有九位。于黄赤黑为色本性。贪嗔痴烦恼本性。乐苦舍受果本性。虽旧多释。义理有阙。今应云勇尘暗。黄赤黑。贪嗔痴。乐苦舍。如前配属。即是冥性中。先有此九位。于彼转成大等二十三法。色心差别。色中法色黄色等。转成心中贪等及以乐等。并用三德之内。心位转成也。问。何以不说有出离涅槃之法。唯贪等耶。解云。此据生死分中。说贪等法涅槃趣寂。遂归于冥。故更不说有清净法也。

　　问。胜论宗中。实句细大。以生果故。难令无常。乃难内宗。真如为境。能生正智。既能生果故。应是无常。解云。不尔。真如虽有果。不成因。以体是常。不为智故。又解。不例真如为境界。所以非智。因粗果细。大成常法。亦生果。问。破无常法。以有质碍。应非实。有解云。不尔。因明之法。多分依遮而非取表。此约质碍因。遮彼无常有。而彼非表空等无碍。故非无碍生。此等法皆准此释。破大有中。四重比量。初量法自相相违因。彼宗计有离实等三。以为宗法。同以计非无。同如德业为喻。变成不异实等三句。故彼立因违宗法也。第二比量有法自相相违因。以令大有成非有故。第三四量比量相违。文显可知。破同异句。有五比量。初之二量。俱是有法自相相违因。

　　破自在中。云待欲或缘者。谓待众生欲。缘谓诸缘也。或欲及缘亦应顿起因常有故者。意云。自在既一切物因。欲之生因。遂依生起。既常有故缘欲。亦应无不生时也。

　　有余遍执明论声常者。然声论计。有本有末。末计云。时大梵天王说十万字。流行世间。经多时。天帝释略之。留一万一千字。流行于世。后展转。复有仙人。略之留八千字。经于多时。复有仙人。畜一千字。流行于世。如是四说。声论本计。此分是本明论之声。如是展转。更有异计。即非本计。非明论声。本明论声。表诠诸法。即是常声也。问。明论之声。为是诵彼明论声。为彼论中所明之声。说为常声。解云。唯取诵明论声以为常声。诠表定故。内宗中说色心等。所诠定故。内宗所诠。虽定能诠无常。彼宗不尔。由所诠定故。能诠之声。计为常住也。余声亦应非常声体者。体即能诠之声。名之为向。非是实声。体者即是声之体性也。问。数论宗中色性如何。解云。色虽有多青黄等异。同变易。为其色性变碍。不殊色等。应无差别。又解。不约蕴门中色。此约十二处中色。以同可见。故名为色。若以可见义同色性者。应无青黄等异也。既说前青黄。明约处也。色虽青黄不同。同量可见义。一就宗故。为此破耳。胜论宗中。量德有五。一微量。亦名小量。如二微所生法等。二短量。亦名粗量。如二微果量。三长量。如三微已上果。四大量。如三微所生果等。五圆量。有二。一小极微。名微圆量。二大。如我空时方等四。遍圆满故。

　　破顺世外道。广破有三。初破因微。次破粗果。后约质碍。并破因果。余准知此。问。第二等等何识所缘。解云。西方二释不同。谓眼及意。差别不同。问。若尔五识现量得自相境。如何说复五识得耶。解云。如长短等。虽是假法。五识亦缘。此有何失。若尔。何故诸论皆云。五识唯得自相。非共相耶。解云。自相有三。一处自相。谓青黄长短等色。同是色所故。二事自相。青黄等色。体事别故。三自相自相。如一青黄等。有多极微。体各别故。释五识缘长短等者。释云。依处自相说。亦不相违。不许五识缘假色者。依事自相而说。处自相等多种色故。问。胜论实句中意。何因有碍。解云。彼宗虽非大造。然有质碍。如内宗四大种。虽非大乘造。然有质碍。不同顺世外道。心是四大所造。问云。何名色法。解云。俱舍第一卷。有二释。一云。变坏故名色。故彼云。欲所恼坏。欲所忧恼。变坏生故。有说变碍故名色。解云。第二释。约变坏质碍故名色。若尔。极微应不名色。无变碍故。此难不然。无一极微。各处而住。众微聚集。变碍义成。若尔。过未应不名色。以无聚集故。解云。彼宗现在极小。有七极微。二世不聚。应不名色。彼释言。曾当有变碍故。彼种类故。知所烧薪。虽未即烧。烧种类故。若尔。无表既无变碍。应不名色。有释。表色碍故。无表随彼亦受色名。譬如树动影亦随动。此释不然。世亲所破。无变碍故。又表灭时无表应灭。如树灭时影必随灭。解云。无表与表。虽一时必起。然表灭时无表不灭。故为此难。又释所依大种。有变碍故。无表业得色名。若不所依大种能有变碍故。能依无表亦得色名。眼等五识所依是色故。眼等五识亦应名色。此难不齐。无表依大种时。如影依树。光依珠宝。眼等五识依眼等时。则不如是。唯能为依助生缘故。此影依树。光依珠宝。且非符顺毗婆沙义。彼宗影等显色极微。各自依止四大种故。设许影光依止树宝。而无表色不同彼依。彼许所依大种虽灭。而无表色不顺灭故。是故所言来为尺难。故有别释。顺正理师言。眼等五识所依不定。或有变碍。或无变碍。有变碍者。谓眼等五根。无变碍者。谓等无间意。五识从无见依故。即不名也。无表不尔。必依大众故。亦名色也。问。何故顺正理释上坐部义。若依蕴所门中。眼等十色。即用极微所成假色。为眼等根及色等境。若约界门中。即用实法为根及境。解云。蕴是积集义故。聚多极微所成根境。方是蕴义。处是生识之处。约用以谈。一一极微非根非境。要聚多微。方能生识。故是假有。界是性。废用谈体故。以实法名界。别有体故也。

　　问。萨婆多。眼等五根。极微所成。依何相安布。解云。彼宗一释。能造四大。傍布于下。眼等极微。于上安布。四边即有根依四尘各有所依。能造四大眼根依处。即有身根及能造大。亦有根依四尘及能造大。如一眼根微。即有二十五微。相随而转。谓四眼根。根四大及根。依四尘及依处。能造四大如是。余亦准知。又有余长养眼根等及以身根。根依大种。准此应知。如是离住。一云。四大种微四边。安置根微处中。如是展转。准知。若尔。眼根身根极微全小。能造大种及所依四尘。复有大种。此则根微不遍。如何取境。不为根依及四大种耶。有此过失。若依经部。能造所造。展转同处互相涉入。然所造色。或一大造。或多大造。大同大乘。故正理云。又言极小。许五极微。同在一处。谓一所造色极微。并能造四大。故为五也。既言极小准应许多。此既同处故无前生。若依大乘。三种不相离。同处不相离。眼及身根等。七物同处。亦无眼身等不遍之失。

　　二种色。四门分别。一释名。二辨体。三以三种不相离。展转体诸宗具义多少。四问答分别　释名者。先通后别。二种色二见数。色是质碍义。即带数释也。别名者。一有对。二无对。言有对者。眼等十色。以极微成不得相越。所住之处。不相涉入。故名有对。无表等色。非极微成。无相碍用。故名无对　辨体者。眼等十色为有对体。诸宗共同。若无对色。诸宗不同。萨婆多宗。诸无表色为无对色。大众部。身尺。精进。身轻安。上坐部。凶中肉团。皆名无对。解云。身精进者。谓身业勤恭敬之时。有别精进无对之色。于中动作。身轻安者。谓身安和准前可知。若依经部。以定境色为无对色故。故俱舍第二云。经说无对色。定境界色。若依大乘。有对色同前无对色。法处有五。极迥。极略。受所引。遍计所起。定果色。然萨婆多。极微聚集为根境。说为所成。无别所成。经部。即有所成假色。以为根境。若上坐部。蕴处门即假色为根境。若界门即实色境。若大乘。眼等十处全分而生。无实极微聚成诸色。故大论第三云。又非色聚中。有实极微集成诸色。乃至广说。名为有对　三以三种不相离对辨多少者。且依瑜伽决择分等。说三种不相离。一同处不相离。且如眼根。随其大小。于中即有七物同处。谓眼身根。及能造地大。及色香味触能造。不同萨婆多。随是一身皆具四大。今大乘宗。或一大造。或二三四。随其所应。如杂集等。大论第三说云。今此眼是坚性。唯地大造。及以根依色香味触。如是七法。展转相望。皆同一处互相法入。不相鄣碍。如是解释。或复外色同大造者。准此应知。此同处即不离离。持业释也。又解。若以处为所依。法为能依。同处即不之不相离。依主释也。二和杂。亦名相杂不相离。谓同大造色。或内或外。随其所应。诸物同处。而不为一。由诸根境。各不同故。非合一名和杂。又解。异大造色。同在一处。各为和杂。由同处故。亦名同处不相离。三合不相离。谓异大所造。别聚相望和杂而住。如豆麦等。此最疏远。名为和合。亦持业释。准上应知。彼论举瑜。初云。如众灯光不相鄣碍。次云。如种种物。石磨为末。同在一处。后云。如一器麦等聚也。二对汝宗。辨具多少者。先辨诸宗。且经部宗。能造所造。皆是极微。同萨婆多。于中异者。于所造中。或一大造。或二三四。随其所应。多少不定。而能造色。然彼大种展转相望。或大望所造。或以所造展转相望。得同处故。正理第八云。又言极小许。五极微同在一处。不相妨碍。乃至广说。解云。五者四大及所造中随取一尘。取知四大相望定得同处。然大种望所造色。既言极小许五同处。准知。所造有多极微。亦得同处。若不尔者。何须说言极小五微。得同一处。又第十九云。一四大种所生。同类乳等造色。有多极微。俱时而起。不相妨碍。乃至广说。解云。即准此文。经部宗中。亦许多微同一大造。萨婆多宗。诸所造色。一一极微。皆别大造。一一色等皆具四大。无有一色一二三大而能造者。能造四大。展转相望。或以能造望于所造。或以所造。展转相望。皆不同处。不同大乘我及以经部。然彼宗诸所造色。以彼极微四边。即有四大极微。于间空处复有根依四尘。四尘复有能造根位。四大眼根一微辨根依处。总能所造二十五微。眼根所依。复有身根。身根极微。亦有四大。根依色等。一一各有能造四大。如是一一微亦二十五。如是展转根微少。能造根大。根依极微。其量极多。展转相离相依而住。如是。更有长养眼根。并能造大根。依四微及根依一大。或即方便身善恶。如是等类相离而住。疏而非密也。若依大乘。真是俱有三不相离。依经部宗。唯得有二同处和合。以非一色全分而生。令粗色皆极微成。不同大乘顿变一色。即以觉慧拟宜分折。诸五尘色。而作极微。而非极微。由此知。无相离不相离。许能造等得同处故。得有同处。许一器麦等。别大所造同处而住。得有和合也。又解。经部。许有四大能造诸色。有多极微。亦有相离也。若依萨婆多。四大望所造。或四大相望。或造色相望各各别处。故无同处。一一色等皆别造大。故无和杂。许一器麦等别大所造。同聚杂住。故有和合也　四问答者。问。大种望所造。既名为色。应有质碍。如何因处而不相碍。答。如瑜伽说。更相随顺故也。

　　问。有对大所造。大造可名色。无对非大造。如何名为色。答。对法等说。对色所引故。相从亦说色。问。由色所引相从说色。由碍所引。相从说碍。诸论为无对碍故。解云。变碍二义。皆得名色。问。质碍以解色。有色非有碍。缘虑以解心。有心非缘虑。解云。三种有对。三门分别。一释名。二辨体。三手辨宽狭。初释名者。先通后别。通名三者数也。谓色界等能有对碍。或复物碍。故名有对。带数释也。言鄣碍有对者。色等十界处手相障碍。不得同处。故名障碍。障碍即有对。持业释也。言境界者。谓五根七心及心所法。能有境界物碍之法。此别境界能障碍根等。令不得于余境而转。今言根等能有拘碍之境。拘碍则是对义。能有境界碍故。有财释也。又解。根是所碍。境界是能碍。今以所碍名为碍。碍即属根相等。此则境界之有对。依主释也。所缘有对二释如别。二辨体者。鄣碍有对。十色界为对。然此鄣碍义通能所。如婆娑云。如以石打石。以四打四。以石打手。以打五四尘身根。以手打眼。以五打五。同前并眼。如是准知。随其所应。或多或少。如理应思。境界有对。即以五根七心。并法界少分。心心所法。为体。所缘有对。即以七心界。并法界心。所为体。然境界有对。唯碍于用。而非碍体。何以得知。且如彼同分根。虽不得诧。对于境界。体相续生。同分眼等五识为依。同取色等。即被境碍。且如眼根为色取碍。而不得于声处转。此唯碍彼取境之用。所缘有对被碍于体。以心心所托境而生。如于青境而生。不缘黄境得起。故碍体也。问。境界所缘俱以七心。有何差别。解云。对被碍用义边。即境界摄。碍体义边。所缘门故。一云。体用俱碍。取。缘取收。唯碍于用境界所摄。若依经部。与萨婆多境界所缘即有差别。且如眼识本方缘青。忽然黄色来夺。碍彼眼识不于青生。又如眼识欲取色境。声尘忽至。耳识为生。碍彼眼识令不于色而得转生。故论云。是处心欲生。他碍令不起。彼宗六识。不俱起故。第三互辨宽狭。四句兰之。且以境界对鄣碍。互辨宽狭。应作四句。若以宽问狭。须后句答。以狭问宽。顺前句答。手无宽狭。答曰如是。互有宽狭。四句分别。自有鄣碍非境界。谓色等五尘。自有境界非障碍。谓七心并法界心所。俱谓五根。第四谓法处色与不相应。无为等也。二以境界对所缘。自有境界非所缘。谓五根是。所缘非境界。无此一句。俱句谓七心及心所。第四谓五尘法处。不相应无为等法。三以障碍对所缘。二体各别。得成二句。自有障碍非所缘。谓十色。自有所缘非障碍。七心界等。俱句即无。第四句。谓法处色不相应无为等也。又解云。眼识缘长短者。谓实不缘长等假色。约能引意令取长等。眼先见青等色。引生后意。意识缘青方见长短。就引意说。眼识缘假。余识准此。论。谓诸极微。若有质碍。应如瓶等是假非实。问。此量岂不以瓶为喻。如萨婆多宗。四尘是。是瓶实即无体。但有空名。今以为喻。喻上即无有质碍。固应有能立。不成过也。解云。此量对经部故。无过也。又解。对萨婆多。由所立因。无随一过。下更破有极微实有也。问。大种望造色。十因具几。答。有八。除随说及相违非能诠。相随顺故非二因。问。六因具几。答。具三因。同类俱有能作。非善恶性。非异熟因。非烦恼故。非遍行因。非心心所故。非相应因也。

　　问。别解脱无表何大所造。解云。即用所妨身语。能造四大。造无表色。若尔如何名无表色法处大造。解云。理实无表。非实大造。于思种上假立无表。故说无表法处四大之所造。问。律仪既妨现行色。色既不行。如何有彼能造四大。说用彼大造无表耶。解云。理实律仪体非是色。随彼所防假名为色。由意识得名法处色。今言大造假名大造。随彼所防。相从说造也。问。依大乘宗。极微有方分不。解云。有方无分。不可折故。若尔。何故论云虽此极微犹有方分。解云。方谓六。分即粗色之分。又解云。方即是分。故云方分。非谓可折。说为方分。问。大乘立因果。总有几种。解云。二种子。一种子三世。二唯识三世。种子三世者。于种子上。假立三世。现作未作过去刹那现世在。故具三世也。唯识三世者。于相分上现过去相。如众念。通未来世。如无眼。通现在世可知。问。且如萨婆多宗。未来世不许有同类因。理实而论。有次第不。诸佛若知。应有次第。若不知可名一切智耶。论云一刹那声无诠表故者。问。此所立因依何有法。解云。依异生等位。所有内声量云。汝宗内声非实能诠。一刹那无诠表故。如外声等。若尔因不遍宗。一刹那声不遍。长相续法故。解云。不尔。今据有法。横克言之。皆是刹那声所摄故。故亦此因得遍宗法。量云。非佛余位所有诸声定非语表。一刹那声无诠表故。如外风等。若以佛声为有法。以是声故作因。即以诸异生声为喻。前已成故。然依思愿善恶分限。假立无表。此即别释。问。佛有别解脱戒不。解云。必有。若尔。因位善恶思种增长。可有无表。佛果位圆。思种不增。如何可许有无表耶。解云。此文总别二处不同。前总标中。但言分限果位。亦在其中。别释唯标因人。所以但言增长。若尔。佛本期心果位圆满。分限已毕。应无此戒。解云。佛心分限。限永无尽故。分限未是也。分限即是愿心所期。如受戒者。五八戒等。宿愿之所立分限也。

　　问。期心分限随入何定。心以无表不说增耶。解云。亦增同别解脱戒。亦有增长限。又别解脱亲对大师。要须说增长。长定皆违分。所以不明增。又解。加行入定。本意不欲心非也。问。何故显扬律仪无表戒。不现行诸立。不律仪无表戒现行法立耶。解云。律仪期心。止身语七支诸恶。所以唯于所防建立不律仪。但是为自活命等。煞羊鸡等事。不立期心。永断诸善。所以唯于现行建立。言不现行法者。非谓思种子名不现行。约所防非不现起故。名不现行法也。问。声闻持身语无表。唯七支。菩萨亦制心无表。应有十别解脱戒。为难既然。道定无表。准此应尔。解云。今此文中。三乘通论。不别说之。非谓菩萨不防意地。又解。菩萨意地。实有无表。今据相显。且说身语无表。意地相隐。略不说之。

　　问。依大乘宗。二无心定有无表不。若无。比量相违失。若有。依何处立。解云。无心定中。不立无表。定戒随心彼无心故。亦云定戒与定俱。不言但定皆戒俱故。无心虽定。而无戒俱也。大小乘中尽无文说。问。依护法释。至第三羯磨更起二种子。新熏种子。更有转生种子。由何因缘。更起二种。解云。且依彼宗释他意者。由发善恶新熏成种。击发本种。并榑生种子。此二可见。至缘俱时。由声力故。更有种起。并有榑生。何失不生义也。问。三思中第三发动。能所表中。是何所摄。解云。若论业体。此身语收。若能所表中。思成所表。问。大乘于思上立无表。用何四大造。解云。我宗大论有文。约所防是色立之名色。不说所依能造大种。以种准释即取所防色处大种所造。此亦无失。若尔。所防若起。即有所防大种。所防皆非由防不起。如何说彼大种能造无表。解云。思上假立名之为色。亦于所防假说大种。又解云。即用所依身处大种能造无失。若尔。如何触处大种造法处色。解云。萨婆多。无表不尔。触处大种无表故。问。定位无表对何界非。解云。身语二非。唯在欲界。意中染污三界具防。若尔。明未至定。欲界身语。所有诸非。已得不起。入初二定。应无所防。解云。不尔。对治有四。谓伏断时辨远分。此四对治谓即四道。加行无间解脱胜进四道。且今离下界欲持。于闻思位。折伏粗惑。名伏对治。初得未至正离欲持。名断对治。后念已去即持对治。然释此持。自有二义。一谓任持所得无为。二谓任持除道粗惑。令不得起。故名为持。从此已后。名为远分。以远遮防令不起故。问。依此释持对治。已断初禅烦恼不。解云。不定。若无间道。其次刹那。解脱道中入根本定。得断彼惑。若不尔者。更修方便。得入初禅。方得断也。已上诸定。四道相望。准此应知。已上诸地所有定戒。望欲界非。皆远分也。若望次所伏惑中四道。如理应知。问。声闻身语。可唯欲界。菩萨防意分限如何。解云。随其所应。入何地定防下地意非。若入第四防下五地。如是上下准此应知。道俱戒依何地起。若望身语。唯防欲界。四道差别。准知应知。若防意非。通遮三界。许依下地起道断上诸地惑故也。问。依初定起无漏。断自地惑。惑上地惑。此无间道望欲界惑。是何对治。解云。望下所断。皆成远分。非自同品所断惑故。问。律仪有几。答。如五十三说有百行律仪。谓十种不善业道。少分离十不善。多分离十不全。乃全分离十不善。又复少持行十善。谓一日夜。或半月一月。或半年。或至一年。不至命终。若书刑持。又若自持十善。及教他持。若称扬赞述持十善。又若见持十善。染心爱悦。生欢喜意。是名十种十。总名百行也。

　　问。近住近事何别。解云。八名近住戒。五名近事戒。能此二种得名者。受八戒者。以持促故。但以戒功德。德边涅槃善法而住。若受五戒以持长故。即得亲事出家二众。故名近事。问。扇𢮎迦半择迦。得出家受具足戒不。答。不得。故大论五十三云。由此二种。若置比丘众中。便参女过。若置比丘尼众中。因摩触等便参界过。由此不应与众共居。是故不许。此类出家及受戒具。又由此二烦恼多故。性烦恼障。极覆障故。问。此二类能受三归。能持诸近事界所学处以不。答。得受破学。而不得名近事。以彼烦恼亦俱行故。彼二出家众。亦不应亲近彼故。亦不摄受。若摩若触。如是种类。纯然彼所受学处。功能无别。问。扇𢮎迦及半择迦。半何别。解云。五十三说。又半择迦略有三种。一全分。二半分。三损害。若有生便不成男根。名全分半择迦。若有半月起男势用。惑彼他于己为过。惑见他行非梵行。男势便起。是名一一分半择迦。若被力等损害。或为病药。若大咒等之所损害。先得男根。今被断坏。既被坏已。男势不转。是名损害半择。迦初全分者。名半择迦。亦名扇搋迦。第二一分者。唯名半择迦。非扇搋迦。第三损害者。若不被他于己为过。唯名扇搋迦。非半择迦。若有被他于己为过。名半择迦。亦扇搋迦。

　　问。何名心不相应行。解云。一依显宗。释云心者。谓此是心种类故。解云。以无碍故。此简色蕴。不相应者。简受想行蕴。心所有法及识。行简无为。一云依正理释言。心不相应行者。心言总显六识心王。是心所相应法。今云不相应者。简行蕴中诸心所法。是相应法故。行显言为显行蕴。即简去色受想蕴及诸无为。若依古来相传。但言非色不相应行。非色简色。不相应即简四蕴心所法。行简无为。问。入阿毗达摩论三种得法俱得多分。如无覆无记心。以劣钝法。但有法俱而无前后。既言多分。更有何法。唯有法俱。解云。如上界有覆无记心所及色等。如大梵王于马胜比丘起謟。并身恭敬相。梵子起诳。此并有覆色心。此是劣钝者。但有法俱第二法。前后多分。如上界后结生时。欲界所有善法。问有何所由。处有何法。解云。彼宗初受生。唯是染污心。于此刹那智能成就。自地所有生得善。一时顿得。此虽未起有法前得。得之等名类智边。世俗智等。第三法后得多分。如闻思慧等但有法收。有何所由。更有何法。说多分言。解云。闻思慧以非殊胜善。但俱后得。及别解脱戒。以色法有俱后得。问。既是善法。何以无前后耶。解云。殊胜善如修慧及染行心法可得具三。色法唯二。破萨婆多宗云。又具善恶无记得者。善恶无记应顿现前。以有得故。解云。难意。具如一有情心中具三性法。皆有得得。三性应顿现前。如三性眼识皆有得得法。唯除异熟无记无法。前得皆有。云三性眼识。应顿现前。若尔。大乘三性眼等诸识。皆有种子。应顿现前。解云。非唯种子。更藉余缘亦未来世有。问。准何得和大乘立得。是假有耶。解云。五十二文。立假破实故。彼云。复次云何得获成就异。谓若略说生缘。摄受增盛之因。说名为得。由此道理。当知得是假有。若言得是实有。此为是诸行生因。为是诸法不离散因。若是诸行生因者。若从先来未得此法。此既无有生因之得。应常不生。由此亦应毕竟不得。若是诸法不离散因者。一切善不善无记法得起。既俱有。彼虽相违。应顿现行。是俱二种。俱不应理。问。十无学中正见正智。有何差别。解云。正见推求义。正智是决断义。正见通因果。正智唯果。谓尽智无生智所缘之境。亦有差别。正见缘无漏正智。若缘烦恼灭。名尽智。若缘后果不生。名无生智。以是利益不必不退起诸惑故。名无生智。故所缘有漏摄苦集谛。故或可钝根唯有尽智。

　　问。诸择灭得于何处立。解云。于能证道而假建立。问。诸非择灭得。于何得法立。解云。不定。若染污法。由六行道暂伏现行。名非择灭。此得即于治道上立。若自身中阙缘不起。或本诸法非择灭。即于第八识。或众同分。而假立之门。种子非得于何处立。解云。于能违道。随其所应。若已伏断。皆于能违假立非得。若其染种。即于伏道。立现不成。若对种子亦说名种用不成。若约断道唯得。假立种子非得。若无记种。有云。断彼缘缚之时。损彼种子生果功能。即于断道立彼非得。此不应然。能缘贪等。且望色根及以五境。业所成者。名异熟生及威仪工巧劣者。设令断惑本无。即彼二字。即彼能缘烦恼。于种子于。有何因缘。而损伏用。且如身在欲界得离欲时。于此根境及威仪等。所有种子。已断缘时缘纭。应不生果。损种用故。今解此等种子。既是无覆无记。不违治道。即非六行所伏。亦非治道所断。即非损用。亦非断体。故知此种至圆满果。解脱道失所依舍。由非治道。永断二障微细种故。第八净识从种而生。因中染识并所持种。俱时而舍。故云由圣道力永断害故。非断一切能缘缚故。又解。如生无色者。威仪工巧异熟色等彼界全无。损彼种用。用亦可说。而种子不成也。又解。彼五十二。俱列二种种子。以为种子成就。威仪工巧一分并通果。全为自性成就。然释种子成就中。云未为定伏。未为道害。未为邪见所损。而彼不言永断圣道。别属彼无记种子。彼论或可约染污种。伏用断种说。此二道略而不论。无记种子。生得善种子能违之。或邪见用强。故亦对说。若准此释。随其所应。若伏若断皆于能违。假立非得。向自在种子。能不成就。于何法云。且作一释。一切有漏三慧种子。无有非得。一切有情。皆成就故。或可亦有非得。以不现起。即以欲界粗修惑上。而建立之。无漏种子。无姓有情。可有非得。分别种上立之。若尔三乘定姓。更互望有非得有不。此有二释。一云。更互相望容互不成。许有非得。一云。但有无漏种子。即成圣法。非要具足。三乘道种通果无记。亦有二释。一云。依无漏定通所引生。无性不成彼种子故有。非得无性有。有性无无漏故。若有漏定所引通果。一切有情无有非得。有漏定皆悉成故。一云。并成无漏起通。虽无彼所引心。无差别故。总成就也。若威仪等无有非得。以诸异生皆成就故。若至果位。解脱道中。劣无漏并诸无记。失所依舍亦得。说为不成就也。又解威仪等若生无色者。威仪等种不生现行。损彼种用。亦可说为不成就也。

　　问。种子所生现行。且据染种何依不成。解云。诸位不同。或有差别。且约五道对诸识。约诸染种并现不成就。资根道。至加行位。第六识中分别烦恼渐伏不起。说现不成。未伏种故。加行道中。现定不成。若约种子用亦不成。若入见道种现二类。俱得不成。若俱生者。第七识俱八地方伏。名现不成。第六识俱身遍二见。并俱贪等四地伏尽。名现不成。若迷事起贪嗔慢等。究竟伏尽。要至八地方名非得。此据任运。若有一类猒烦恼者。六识俱生。入初地时。一时顿伏。令永不行。此亦即是现行非得。若据六行唯粗。俱生迷事起者。伏令不起。随何地中而起伏道。亦同去彼现行非得。若暂伏种不生现行。损其生用。而说亦有非得。据体不断。亦有成就。如生无色五根种子。损用有体。准此应知。问。立异生性。通于三界见道所断。且如异生唯在欲界。如何乃断三界性也。解云。迷理惑通三界俱立。异生唯一性不成多。

　　问。非择灭有非得不。依大乘宗。真如无为非择灭摄。此能非得。依行法立。解云。真如本有一切有情皆悉成就。无有非得。若约诠问。容有非得。二障立之门。有漏伏惑。得非择灭。退起烦恼有非得不。为是动不成。为现不成。解云。现行不起名现不成。种子无能自入种。不成所摄。起同事欲者。一云。同事者谓同事业。随其所化。欲谓乐欲。一云。同事欲。于同事业而起乐欲也。

　　破命根中。量云。汝宗命根非实命根。离识实有故。犹如如受等。问。外人反难如何通。云大乘命根非假命根。不离识故。犹如受等。解云。问诸无记法。云何耎中上。答。五十五云。谓异熟生及威仪路。不猛利故。俱是下品。诸工巧处。性猛利故。说名中品。变化性极猛利故。是上品。又四种类各有差别。谓无色界异熟是耎品。色界是中品。欲界是上品。若卧若坐是耎威仪。住是中威仪。是上威仪。初习业者。是下工巧。已串习者。是中工巧堪为师者是上工巧。下品修三磨地所得。是耎变化。中品修得。是中变化。上品修得。是上变化。如是等类应知。问。异熟等四唯无记。亦通余性不。答。不定。故五十五云。又异熟生一向无记。二三可得。一有二种。解云。中二通三性。变化通二性。彼云。若依伎乐以染污心发。发起威仪是染污性。若依寂静即是善性。解云。行等威仪为煞盗等。或行道恭敬等。无记下知。若依染着发起工巧。是染污性。若善加行所起工巧。即是善性。解云。染污作煞具等善性。化佛像等善染二性。无记可知。变化有二。为引道八。或为利益诸有情故。而起变化。即是善性。此无染污。俱舍论第四释异生性。初云获一切。若异此者。诸佛世尊亦不成就。二乘理性圣法。应名异生。若尔。彼论应说纯言者。解云。此意云此不获言者。据总未得圣道故。言表离于获。若异我说。全不获故。名为不获者。诸佛世尊唯大乘圣道。不获二乘。应名异生。若尔。应说纯言者。难意云。既不言纯不获一切圣道。如何得智。显全不获。解云。不要须说纯。但总言不获已表纯故。问。萨婆多宗。一云。世第一时。舍异生性。一云。苦法忍生相。舍异生灭相。断十烦恼。一云。二种苦舍。如无间解脱二道者。何意。解第一法时舍。此约生相。彼宗苦忍生相。于未来时。有能舍异生性用。故言有用。言二时共舍者。第一灭时。无间道苦忍生时。如解脱道云。故二时共舍。论难外人。应无色时有别实物。能碍于色。名无色定。外道云。无心既立假。无色应立假。解云。心种是定依。于心种上。假立定。色种非定依。总无色中。不立假。

　　问。猒色生无色。一切色皆无。猒心入无心。一切心非有。解云。猒色生无色。亦许有细色。猒心入无心。亦得有细心。问。猒色生无色。业灭色皆尽。猒心入无心。异熟心亦无。解云。业色皆所猒。业色无色无。异熟心细。猒粗不猒细。问。色有业非业。业色皆所猒。心中三性殊。异熟心猒尽。解云。业色非总报。所行皆猒尽。细心总报收。细心非猒尽。问。猒心种子已前。何刹那中。名微微心。解云。最后刹那名微微心。第二刹那已前。总名微心。问。无想异熟以何义业感。解云。无想之思招彼异熟。问。无想俱思通总现种。于二思内以何因。解云。此有二释。一约种子。二约现行。于种子中分成二释。一云。微微之思熏成种时。即此种子。一刹那中有二种力。一能招彼总报第八。名真异熟。有一分力。应防彼六纭识。令不能生现行。即此无心。名无想报。然此分位真异熟。而假立故。亦名异熟。一云。此所熏种。而初刹那有力。感彼第八。第二刹那应防力增。即能感彼无心分位。以能遮彼六识种生。不生果故。余义同前。一云。唯是现思。微心已前现行思力。能感彼天第八异熟。微微心时猒力强故。能感彼意无心之报。由现思故。生彼天中。六识暂起。猒增上故。后更不生。遮防思力伏彼种子故。又解云。微心位思感第八识。微微之思招彼六识。暂时现起。此二位思至无心位。就能招彼天六识。不起时善分位。问。依大乘。灭定有漏无漏耶。解云。无漏。问。有漏心劳虑故须猒。无漏非劳虑心。非成所猒。解云。无漏虽无劳虑。为成就功德。故须入定。随诸有情见闻。增长道故。

　　成唯识论别抄卷第一
卍新纂续藏经第 48 册 No. 0808 成唯识论别抄


　　成唯识论别抄卷第五

　　大乘　基　撰

　　问。能诠诸法谓名句等。正应为因。何故取语而非名第。解云。语通三性。是业性故。除佛名外。余皆无记。故不取之。文解。离散之外。更无别体。非思发故。故非因体也。问。何故大论集论。随说因体。语及名想差别不同。解云。大论约能取诠。以辨因果。集论意者。就生起义。以辨因果。名等三性起语故。即语为果。又解。大论通约一切漏无漏等。为语所诠。论而明因果。集论三法为因。依染分故也。问。观待因体。何故但取能所受性。非余心所触等法耶。解云。受遍诸心非欲等法。就遍诸心受须属己解等不尔。故唯取受。而非余也。问。观待因。何非引发定。异摄受等摄。解云。以疏远故。若尔。定异摄受。应唯亲因。定异因中。通业种故。解云。增上有亲疏。观待闰疏。不例业等。又解。若亲相待。亦是性因。下得果中。约疏相待故。不言得等流果也。问。牵引因得无为不。解云。不得以种子为体。不生无为故。若尔。大论何故言得无为。解云。由圣道得无为。约远展转。非此因生。问。无漏种子。以何为闰。解云。善友圣教击发等故。问。所缘缘体通一切法。如来未法为所缘缘体。此即果生因后。如何次第。解云。羯赖拏是作具用。羯赖多是士夫用。以士夫望牙生等为士用。依水土等望牙生等为作用。依疏无力故。此约无记故。

　　问。摄受非亲因。何能辨果生。解云。助因缘力。摄受果故。对法云。如日水粪等望谷生等。虽自种所生。然增彼力也。问。准何得知引发因。准引同类胜品。而非下耶。解云。显扬等云。欲界与上界无漏为因。色界与色无色为因。而不言与下界为因也。问。观待同事相违不相违。四因皆云于生等。余因不然。解云。此四宽故说生等。余因狭故不说之。若尔。云何大论显扬。但说后三。观待因不说。解云。彼论。唯望有情待于情欲。求饮食等而作法故。体即狭故。不说生等也。问。牵引生起。更无别体。如何得有六因不同。解云。未闰之时。牵引全。余四少分。除生起因。被闰之时。生起全。余四少分。除牵引因。无别体故。以余故。四因通亲疏故。今唯取亲。故言一分也。问。余定异等三。容有疏因。引发唯亲。何言一分。解云。引发通种现。今但取种。故言一分。

　　问。何故菩萨地三十八取二种子。为能生因。寻伺第五。通取种现生起。为能生因耶。解云。菩萨地约种为因生。就为二寻伺地意。但是因缘。名生起因。非唯取种。彼言生起。不约已闰。但取现种能生果。故名生起也。

　　问。同类因望胜劣品。与何为因。解云。下品因望下中上品果。非上品因。引中下品果。非因胜品。引中下品果。大论三十八等。皆说善增等。为自果故。问。牵引因望远因果。是因缘不。若许成者。何故。第七解四缘中解因缘。岂现种因缘中。言能引次后自类功能。及起同时自类现果。而不言引远现果。又解。种子第二义中云。依生现果。立种子名。此对同时现行。方成种子。解云。引远自果。亦是因缘。而第七云引因时果。且约相显。故作是说。若不尔者。此牵引因。总非因缘。如何得有亲疏二因。论不应云业去果远。习气亦尔。又菩萨地十因二因相摄。如何二因是能生因。故知牵引因亲也。种子第二义云。依生现果。方立种名。由对自果。方立因名。此就相显亦不相违。问。牵引生起二因。唯以种子为其体者。何故杂集第四。无明望老死。为牵引因。邻次望行。为生起因。又菩萨地三十八云。一切种子望后自果。名牵引因。除种子外。所余诸缘。名摄受因。解云。牵引生起二因。皆通亲疏。二种子中有业种子故。对法等说。无明望行乃至老死。为二缘故。然大论等约种子者。就胜而说。对法现行亦二因摄。

　　问。真见依处。引证涅槃。此亦可知。引后真见无间何别。解云。同一刹那。引证涅槃。不约自类。又解。谓助同时及助后念。引证涅槃。又解。同体义分。理亦无失。引后聚起等无间收。引证无为真见摄也。问。引发因。通以种现。有为之体。种现相生。通有四句。种现相生。必应同品。如何论云能引胜品。解云。且种生现。初重之位。与彼能重同品。至生果时。生同品胜果故。以现重习。转成胜故。若无现行重习。唯生同品现行重习。准此应知。问。随顺依处。能引胜品及以同类。名引发因。未知引起同性□品。是何因摄。以同性故。解云。是六因门中同类因摄。又解。是观待因摄。待胜引故。又解。是定异同。虽引下品。是同性故。定异余性者更思之。

　　问。引发定异。有何宽狭。解云。定异因宽。引发因狭。定异通异熟。然约东地狭。引发唯性同。即引异界。由此下文。引发不言得异熟果。问。若引发因唯约性同。非异性者。如何得有非因缘种耶。解云。若论种子。具有亲疏。若引发因。唯约同性。由有业种。即非因缘。各据义异。亦不相违。

　　问。相违因有几种。答。有六。如大论三十八说。一语言相违。谓有一类。或诸沙门婆罗门所造诸论。前后相违。二道理相违。谓为成立诸所。成立诸所知义。建立比量。不与证成。道理相违。三生起相违。谓所生法能生缘会。四同处相违。谓明暗贪瞋苦乐等法。五怨敌相违。谓毒蛇鼠狼猫狸鼷鼠等法。互为怨敌恶知识等。六障治相违。谓修不净与诸贪欲。修慈与嗔。修悲与害。修七觉支八圣道支与三界系一切烦恼。于此六义中。正意唯取生起相违。

　　问。士用果假者士夫。及以实法。二种得果何别。解云。前师假者土夫。所谓唯有士夫力用。谓有为故。实法通得无为。以一因为作者缘。为作具得无为果。徒嘱为名。名士用果也。问。实法士用亦得无为。何故离系果。不言士用依处得。解云。此约假者。故不说之。问。观待因。能令于果生住成得。何故证离系。不说观待因。解云。前文通说疏待。此就亲待。故不说之。又解。彼约有为清净观待因故。又解。待能证有所证故。此约无为。非亲待故。故不说之。问随顺依处唯引自类。依名总即自等流果。如何太宽。解云。虽引同类。由有异界及无漏。无为法者。非等流自类果。故全取宽也。如何真见依处。亦引自类等流等。无间得士用故。又解。现望于现非因。故除之也。问。增上异十因四缘。一切皆得者。岂不杂乱。又前文变。谓除前四余所得果。解云。前据别增上缘。此文约通因。此应解云。若约别体。应除前四果之因也。问。不相违因摄无为法。如何为因。解云。非亲生果。不但障碍果生。为此因体。亦摄无为也。问。何种于果有助不碍。解云。如作意种及根种。望识等生是助力。如异类识等种。望异类识等生。是不碍也。若尔。无漏现种于所断惑种。为障碍不为碍耶。解云。于所碍者。即不成因。于非所碍除得为因也。又解。不成因以能碍假类也。相违因摄。问。种生现行。分别因果位何别。解云。因望见分为所缘。果位通望自证分。为所缘。由此广前颂言。由一种识如是如是变。

　　问。同聚异体相互为质。得成所缘。五与第六同缘五境。应得相缘。同所缘故。第六第七。同缘第八所变相分。应互为质得果互相缘。论何不说。解云。以同所缘义准应陈。略而不说。又解。理不应许同聚相缘。势力相及得互相托。许互为缘。异聚诸识。非更相应。故不相缘。若尔。前七于八。异聚诸识如何得缘。解云。第八缘七。初缘种说。非约相分。又七与八所缘不同。故不成例。若第七八所缘不同。非成例者。五与第八同缘五境。应许例成异聚。第八缘五识故。解云。第八缘五。所熏种子以为所缘。以五相分以为本质。质影现种。不同五六。故不应例。问。大论第九云。福业者。谓感善趣异熟。及顺五趣受善业。如何是正感。何业是随顺。解云。且作一释。招总名感。别业名顺。又解云。问。杂集第七解不动业云。如欲界中余趣。圆满善不善业。遇缘转得余趣异熟。非色无色系业。有如是本。未知更遇缘。造诸趣业时。不受名之为助。即以此造业受余趣果。名为勤耶。解云。即以此业。受余趣果。或同趣中处所改。如六欲天。上下转故。或生人中四天下等。或有无人业。改身受故。或傍生业受恶趣故。同圣人不造新业。第三果人资下故业故。五净居。何故不有法尔五净居业。而资下业。以为上缘耶。解云。问。同聚同仗一质。可同一所缘。自证缘见分。如何同所缘。解云。且约见分不说自证。又解。自证但缘见。相似故说同。若尔。受等见分殊。如何说相似。解云。俱是见分故。言相似也。问。何故等流增上易感。异熟难招。解云。等流同性熏时同世。即能生果。异熟性异。又故异世方始果生。非造业时。即能得果。增上更无别体。即等流性。又解。种望现行。等流亦增上。种子望自类种。但是等流。非增上。约但一边。非书理也。若尔。现报业岂不同世耶。解云。现非总报。故不论也。

　　问。三熏习约界等。宽狭如何。解云。且名言熏习中表义。唯在欲界及初定。有寻伺故。此熏习至第四定。倩下寻伺起言说故。或通无色。无色诸天佛边听法故。若显境名言。通三界九地。皆通有故。有支我执亦通三界。第二三性分别。名言熏习通三性。有分唯善不善。我见熏习通不善有覆。俱生唯有䨱。欲色界分别是不善故。第三约识分别。表义名言。唯第六识缘。名熏习。显境通前七识。除第八识。不能熏故。有支通六识。善不善性故。我见第六第七识。第七识唯俱生。非分别故。第四漏无漏者。名言通漏无漏。无漏亦依表义显境二种。名言熏成种故。余二熏习。唯有漏。可知。第五五位者。名言通前四位。唯除佛果。佛果不熏故。第六有漏至第八地。八地已上唯无漏故。无漏通十地。佛果已前五识唯有漏。第七十地通漏无漏。有支非圣。圣不造业。设造别报。非有支摄。非行支故。名言所摄。或类相从。亦有支摄。分别我执唯异生。资粮位起。内法异生。不共无明。已伏断故。故亦不起。俱生我执。二乘无学八地已上菩萨及诸如来。皆悉不起。余如理思之。问。唯修所断俱生我见。受是有䨱。亦更有余。解云。亦有。故缘起上卷云。若由欲爱告诸福行。彼信为依乃造斯行。由于生死起定信故。此爱及取。由信摄伏。故我说为有䨱无记。若法欲界有䨱无记。于发诸行无胜功能。以此文证。离我见等俱起法。亦有独显欲受等无记。即缘后有。起爱闰生。爱等或余本有位起。此爱等是不发业烦恼。及除上二界无明等发业者。外余一切不发业。或余者皆是此中发业摄。余随起有䨱等是闰生摄。问。大乘由我见熏习。自他差别。佛果无我见。如何别自他。解云。由无我见。此彼证别故。问。佛果既无名言熏习。如何有十八界异。解云。由有无漏名言后得智熏习。以成其种故。生十八界也。故深密等云。诸净立等。胜出世间善根所起。解云。胜出世间即后得智也。问。十地位中后得智熏习。能生佛果十八界不。若生者。因位自无无漏身等。如何缘他佛身生无漏本质。若不生者。如何言由后得智熏耶。解云。此有二释。一云。不生以因位中。不熏佛果十八界种故。彼缘佛身。但有相分种。不生本质。无有缘他熏成生他质故。由此理故。但从法尔种生。更释云。以得缘他质。为增上缘。故说得生。

　　问。萨婆多何故离系果非六因得。未知四缘是何缘得。解云。正理师意。无为无法。非六因四缘之所得。然六因之外更立能证因。为第七因。如正理第十七广说。问。离系果何缘得。答。增上缘得。摄受因增上缘摄故。问。趣生杂乱。于人中起天趣业。起上定。可尔。于上天趣中。起人趣业以不。解云。有如第四定中起谤灭耶。见生地狱中。此即生上起下界业也。问。无色四阴何故名名。答。俱舍第十有三义释。彼云。随所立名。根境势力。于义转变。故说为名。解云。随世间所立之名。能诠诸心。心心所法于彼转变而缘。又云。云何随名势力转变。谓随种种世共立名。于彼彼义转变诠表。即如牛马色味等名。又云。此复何缘标以名称。于彼彼境转变而缘。解云。谓牛马等名诠表之处。心心所法转变而缘。故称为名。第二又云。又类似名。随名显故。解云。彼意云。名由声显发。心心所法。由名诠显。犹如彼名称。所发名等不相应。非粗显。要依声方显。今心心所法。非如色等粗显。要藉于名方得显故。即从诠名亦称名也。三有余师说。无色四蕰。舍此身已。转趣余生。转变如名。故标名称。解云。四蕰舍此生受彼生。犹如于名舍此诠彼。展转而诠也。问。正理第二十九。释四蕰名。名之能表召故。解云。名能表诠乎召心所法。缘显境界。义当大乘显境名言也。若尔。不应全摄。不相应者。难意云。若言表召故称名者。不相应中唯名表召。余即不能。如何言四蕰名名也。答。如有色言者。意云。如有色言者意云。如有色言。未必全摄色蕰。此亦尔也。问。大论第十。释四取云。谓于耶愿所起戒禁。而起贪者。岂不戒所。于戒起贪。名为戒取。若尔。何故三见是所报执。能执贪名取。耶戒是所执。何故独贪名戒取。解云。执戒亦是见。于彼起贪见取收。耶戒由非见。于戒起贪。戒取摄。

　　问。惑业苦三。十二有支相摄。何宽何狭。解云。三宽十二狭。三中惑摄一切烦恼。十二中惑唯无明爱取。就无明中。唯取能发正感后有业者。业通总别。行唯感总。除顺现受。三中之苦。通总别并圣者身。十二中苦。唯总非别。唯凡非圣也。问。若依论文。第八识种。为识支者。何故大论第九末。以六识为识支。彼广释已云。此于欲界。具足六种。色界唯四。无色唯一。益九十三中自有文云。行为缘故。令识转变。此识现法。但是因性。摄受当生诸识果故。约就一切相续为名。说六识身。既有此解故。言六识者。是随小乘说。彼不知有第八识故。又一身中。约一切识相续为名。说之六识。其实唯第八果报主故。问。何故得知识等五支。唯种非现。解云。大论等云。胎藏苦故。又五十六。说五种胎藏者。解云。胎藏苦者。非谓母胎。以是种子能含藏五果。说为胎藏苦。又解。胎藏者。实约母胎。未生现行故。说唯种也。问。何故十二名缘生。解云。五十六云。无有主宰。作者受者。无自作用。不得自在。从因而生。托众缘生。本无而有。有已散灭。唯法所显。能闰所闰。随相续法。名为缘生。大论第十释云。由烦恼系缚。往诸趣中数数生起。故名缘起。此依字释名。即缘依字起字。解此名。

　　问。何故十二支。如是次第。解云。大论第十有三复次。初云。诸愚痴者。要先愚于所应知事。方起耶行。起耶行故令心颠倒。心颠倒故结生相续。结生相续故诸根圆满。根圆满故受用境界。受用境界故耽着希。求耽着希求故烦恼滋长。烦恼滋长故发后有业。业滋长故五趣果生。生已变坏。老死生起。故十二支如是次第。第二约二缘建立。前六支内身缘立。后六支境界缘立。第三约三类有情建立。一乐出世有情。灭十二支。增白法。二乐世间有情。立前六支。三乐着境界有情。立后六支。广如彼释。问。何故顺起缘生。如是次第起观。逆观光观老死。解云。依谛次第。先苦后业也。

　　问。如经言贪嗔痴为因。能发诸业。何故此中唯说无明。解云。贪嗔痴唯发非福。此通三业。故唯无明。

　　问。十二支分。如何辨因果。答。且约等起以辨因果。无明为因。乃至老死为果。故大论第十云。初一唯因。后一唯果。余通因果。二本末因果。无明爱取三。是烦恼业苦本故。唯是因摄。生老死二唯是果体。是苦。惑业果故。亦种亦果故。余亦因亦果。是烦恼之果。生老死之因。故第十云。三唯是因。二唯是果。余通因果。又生老死唯果。以果末故。前六及爱取有三。唯是因。本故。受通二种。三异熟非异熟因果。即识等五及生老死七种。是果。识等五种望生老死。虽是苦因。于现起位亦说五为现行。即在生死位中而说故。是果。摄异熟法故。亦正果体。余五是因。惑业性故。非异熟摄。中边上卷云。有因杂染。果杂染。因杂染者。谓烦恼业分。果杂染者。谓所余分。即七法也。四熟未熟因果。前七是因。犹未熟故。爱取等后五是果。名已异熟故。谓无明熟成于爱取有是。行等六法就成生老死二。正是就时。谓就变故。五正熟。非正就因果熟。生老死十非正熟。即前十支是因位故。大论第九等云。能引俱是引因。能引生老死二种故。问。若无明为缘皆行耶。设行皆无明为缘。应作四句。自有行非无明为缘。无漏及无䨱无记行。有无明为缘而非行。谓除行余支。第三句即行支。第四句识无漏识等。余支相望。皆作四句。顺后句答。广如大论第十。问。名色等四是所引支。何故缘起上卷说为所生。解云。依当生位。故作是说。若尔。识有当生。何故不说。解云。已说识支通能所引。更不重说为所生也。若尔。唯应说为所引所生。何故说一分受。为能生支。解云。约现行受有二种。一内异熟受。彼经说为所生。二境界受。为缘生受等。彼经说为能生支摄。亦不违理。问。内异熟愚唯能发业。亦能闰生。解云。通二。今且随增。大论云。全界烦恼。皆能结生故。由此准知。亦闰生也。追及欲境界。造不善业故。问。无明有不因。若无。生死有始。若有。应无穷。或应别说。解云。有因不如理作意为因。佛不说者。大论第十云。彼唯不断因。即彼非杂染因。依染因说支故。又彼无明自性是染。不如理作意。自性非染。非染之法。不能染彼无明故。问。老死有果不。若无。生死应有终。若有应无穷。答。有忧悲苦恼。十地经第八云。此死别离时。愚人贪着心热名忧。发声啼哭名悲。五眼相对名忧。苦转多名恼。若尔。何故不说之也。解云。一缘起顺生死流。起义。忧悲离散。行相高举。不顺流转。故不说之。此依旧说。同小乘说。又解云。立支要须遍定。此愁叹忧苦。不遍不定。故不立支也。问。生老死是三相不。若是相者。何故不说住相为支。又灭相过去体即是无。如何无法为支体耶。若非相者。是何生等耶。解云。以缘起支。是流转义。住不顺故。所以不支。又滥无为。故不立住。释后难者。缘起是有为相故。生老即生。异相唯死灭。灭相是无有法。方成缘起法故。谓缘起支。约相续立。即是正死末后之时。及前将死总名死支。非例灭相入过去也。若尔。诸论一期四相。但依相续。死灭何别。解云。一期刹那短长虽异。依世立相。其义一也。亦同依过去。方立灭相。但表此法后时是无。非灭相位即是死支。以此死支显将正死。虽俱是假。依世不同。然依灭相以立死支。令生厌故。故依三相立二支也。问生老等支。即生等相。生等二支应行蕴摄。解云。以彼三相。显此二支。即唯三相。以二支体。即现五蕴故。处中死触。非即灭相。以将正死时解支节等。是死触故。岂以名死体即灭相。由此二支。虽依三相以其名。而今生厌体非。即非三相摄也。

　　问。论胎卵湿三生。诸根次第起。何故大论第十解生支中云。出现云何。谓湿化二生身分顿起。解云。据实湿生身分。次第生起。故九十三说。除在母胎。如胎生故。彼言湿□□□□生亦顿起者。谓湿化初生。必有身分。手足等顿起。与胎卵异。故云顿起。非谓诸根非次第也。问。续生时。因识相续经几时。解云。即初刹那或一七日。次识位后。五根未满已来。果名色起。令因名色相得增长。以果显时。令因增故。即四七日已前。此中五支皆应有因。但识中说文显通下。次前之名色四七日后。五根满时。至钵罗奢佉。因六处明盛根相利故。依此六处发触相显。因触起受。因受相增。尔时乃名受果究竟。问。若立二支以显三苦。二支通三界。三苦亦应通。解云。且约欲界。若色无色。即云三相。

　　问。缘起上卷。无明十一殊胜义者何。答。颂曰。所缘行相及因缘。等起转异并耶行。相状作业与障碍。随转对治为十一。第一所缘殊胜者。谓以一切因果。所有过患诸杂染法。及以因果诸功德法。诸清净法。以为所缘。由无明故。不厌杂染。不欣寂静。二行相者。隐覆真实。显现虚妄。以为行相。三因缘者。与三杂染作所缘因。令三杂染增长生起。由无明力。广如经释。四等起者。谓迷当来及现在世。所有自体发起。能引所引。及能生所生。十二缘起也。五转异者。有四种随眠。缠缚相应。不共由此。谓无明惑。由三种皆生转异。故名转异。六耶行相者。于诸谛理。皆能发起增减之见。七相状者。有二种相。一微细自相殊胜。二遍于果。于可爱非爱俱非境中。名共相殊胜。自相微细中。通无明四皆微细。于遍三境中。皆不了知。覆蔽真理。显现虚妄也。八作业者。与流转作障碍寂静。九障碍者。能碍胜法及以广法。胜法者。谓五根即信等。广法者。即闻等三慧也。十随缚者。随逐有情系缚三界。十一对治者。此无明以二种智。为能对治。生法二空之智。广如彼经也。问。依初未至定断欲界惑。无间解脱各有九心。于何心中得修根本。解云。第九解脱中得修根本。问。得至第九解脱道。即便出观。未入上定而命终者。欲色二界何处受生。上界未至。应非行支。若生上界未入上定。如何得起上界爱取。解云。得上定者虽未曾入。得起上界爱取闰生。问。若欲界惑依未至断未尽者。彼未至定成行支以不。解云。若至命终必应能断。不尔。即退还生欲界也。问。爱取二支何非杂相。爱增成取故。解云。增未增时。体相异故。若尔。业与五果种子闰。末因缘义许成杂相。爱望于取。亦有缘而非杂相也。解云。取中有多染法。故爱不成离。若尔。应非因缘。解云。且据自类说有因缘。以理言之因缘非遍。问。诸缘起支。除无明外。皆依自地者。岂不爱取亦许上缘。大论等说。下地烦恼我见爱等。能缘上故。解云。但许下实能缘上地。非即闰彼上地行支。故无边也。又解。彼总缘贪得缘上地。闰生之爱唯约缘故。不相违也。闰生爱取有分限故。故缘起云。爱取二支自界所行。有分齐故。问。爱缘当生地爱。即唯同地。何故言亦。解云。非唯自地命终生自地。自地复生异地。亦缘彼地。证唯同地。故致亦言。又解。非但受支爱。亦自地故也。又现在受亦为爱缘。如彼无明异地缘故。此受与爱有疏缘故。问。无明发业既许异地。爱取闰生何要自地。解云。发业是等起因。疏故通异地。闰生是生起因。亲故唯自地也。又解。无明迷境宽。通发异地业。爱取贪爱生。是亲故唯自地闰。问。受缘于爱许通异地。行缘于识应亦许然。解云。受望于爱疏远。通异地。行望于识异熟因。唯自地。问。识等五支为因。生等二支为果。因开果合。行因有异。何不尔耶。解云。业闰成有。更无别体。故不别开。若尔有通非业。何故不开。解云。虽有非业。俱近当果势力业故。总立有名。问。闰业名有。同体何故名异。解云。初造业成名行。近能辨果有也。问。业体唯三。总唯名行。何故能闰之爱。别立二支。解云。一发业成通名为行。数闰方能果起。故立二支。

　　问。何故小乘须立三世十二支。解云。小乘答曰。谓有外道。拨无过未。说法自然常我等生。愚二际故。说有缘起。无前际故说诸法常。无后际故。说诸法断。今说二因在过去。有过去世因业而生法。非自然常我等生。体非常住有因所生。有因所生有未来二果。破法后断。非即解脱体转轮故。现在五果三因故。非自然起。后有因生故。说二重三世因果也(破之如论)。问。爱取二支如何无记。欲界亦通不善无记二性。闰生有覆经论诚文。欲界四取说是不善。诚证非一。上界此二皆唯无记。问。若尔取中既通四取。如何乃言修惑正闰。见惑助闰。岂不取支是助闰耶。解云。彼是助闰合名取支。问。若尔修惑助发合名无明。解云。二释。一云亦得。论据正发。且说无明。文影略故。二云不尔。业无重发重唯正非兼。闰生得重。正兼通说。是故取支通见所断。问。若唯三是染者。何故大论第十四。唯是染并取老死。解云。以老死支有忧非。假说为染。克性无记。异熟性故也。问。七分位中起染故。假说为染。职等五种。依何分位。解云。依生当来现果之时。以为分位。若尔至生位时。唯是生老死。如何有七。解云。由果中逆说。故有七也。问。诸心心所皆有行相。何故六行。遍名行相。解云。行谓见分。即了别用。即诸心等皆等有之。然六行体即是慧故。简释用强。偏名为行。如四谛十六行相也。大论第十。依支离支一分。非全分者。唯依上地行支。离下地支。非依上地具有诸支。故言一分。

　　问。资下故业。生五净居等。更等何处。解云。净居外第十地菩萨大自在宫。大论第四。对法第六。十地论等说。净居天上有自在宫。第十地菩萨。当生其处。问。异熟果愚真胜义愚。何位能断。解云。有说。初修断。后见断。此理不然。缘起云。外道异生由四无明。发福等三行。内法异生唯除不共无明。余三无明。缘行不放逸者。行非无明为缘。且对法云。异熟果愚发悲福行。真实义愚发福不动行。若初愚修断。后愚见断者。岂见道断分别之惑。唯发福不动行。修道之惑。发悲福耶。五十九云。三恶趣业。唯分别烦恼能发。非俱生。岂发非福行无明修道断。福不动行无明唯见除。若故云发别报业者。便非行支。即发总报。恶趣业愚。实唯见断。云何乃言异熟果愚。修道断耶。又解。此论二师。皆说正发业无明。唯见断故。设彼后言异熟果愚。迷前七苦。真实义愚。迷第八苦。大论第十云。迷世俗苦。起非福。迷胜义苦。造福不动。勤法第六云。前七苦是世俗苦。第八苦是胜义苦。故发非福行无明。是修道断。余见断者。不然。岂以世俗言同故。一切处文是一世俗。以易智故名世俗也。唯胜智境故。言胜义。非福果。世俗知是苦。名世俗苦。福不动果。胜智方知是苦。名胜义苦。非分八苦而说。名世俗胜义。彼八苦中前七易知。名为世俗。第八难知名为胜义。非谓前七是迷。发非福行云世俗也。若不尔者。前七苦中。第六七是坏苦。岂色界等无坏苦耶。彼若有者。迷之何故不造非福。又恶趣岂无第八胜义苦。何故迷之。但造福不动行。故知又同非义一也。

　　问。不染污法。如何成杂。解云。一由第七。一云前后间杂。若尔。第六七平等智等。前后有惑。应亦成杂。解云不尔。有漏顺染。无漏即非。有云。心王遍行与惑相应。名为相杂。得断烦恼心等离染。名为断杂。此不应理。见道亦断相应缚故。如何乃言离缚断法。唯在修耶。第二说好。若以第七名能杂者。离欲九品未得无学。欲界善等不应名断。第七能杂犹未断故。若准此理。离欲之时但能断。说之为断。非杂烦恼。若尔生上圣者。不断杂烦恼。亦自然无。如见道烦恼。修惑缘缚未尽。亦名为断。已永不生以身体性强。说之为断。其善等法。类亦应然。缘惑强故。说不断杂。亦名为断。既尔。如何由之成有漏。思之。问。有漏善法。无覆无记。见道烦恼。岂不然缘。何故不说。解云亦缘。然未尽故。所以不说。今据尽处。所以唯修。问。见道不善断法。依何说断。解云。有二种。一因三果丧断。谓三恶趣果。名见道断。由因惑业无。果永不生故。二果丧因已断。谓三恶趣别报善业亦见道断。所依总报果无。因随正故。无相定等引发烦恼。见位因巳。果随见断。半择迦等。多由分别烦恼正发。故入见道时。因正果灭也。问。如生七者。于色无色及第八有。皆不受生。何故不说为不生断。解云。然有预流作不还已后。生彼故。今通作论。不还欲界。一切色无色不定故。问。何故大论总初十二支以辨三苦。缘起经生老死。十地第八。十二支中三苦分三。解云。大论约遍通说诸支。缘起以因位种子告相阴故。显相说果中在。十地第八随相增也。问。缘起经中。何故以生显于行苦。解云。造作名行。生是起义。造作相增说为行苦。余准可知。十地第八。初无明等名行苦者。即能所引同是因位。造作业增。当果本故。说名行苦。虽触受二亦是引因。苦苦义增。不说为行苦苦所摄。谓受支体。多起苦受。诸支苦苦唯受支增。以彼触支与受相顺。三十苦苦摄。欲显诸受无非苦者。为令生厌。故说触受总为苦苦。余支坏苦。虽于死位苦苦亦增。与老相近。故坏苦摄。死是灭无。与老相顺。故老死支俱名坏。苦于当果位生本为坏。故生老死皆坏苦摄。受取有三。为能生因。近能亲生生老死故。从彼所生。亦坏苦摄。又此爱等五。能所生摄。于熟变时。此苦方起。变坏名坏苦故。皆坏苦摄。对法论云。于当果位。有能所生。由熟变故。说名为果。坏苦亦尔。皆随相增。非为实理也。问。苦谛是果。果义即有漏皆苦。集谛是因。因义有漏皆集。解云不然。有漏无非苦。有漏逼迫皆苦谛。招报方名业。非诸有漏皆招报。此如决择五十五说。问。道谛非有漏支。非道谛说。加行资粮道谛摄。有支亦应道谛摄。解云。顺道名为道。二道道谛摄。顺生死法名缘起。道谛非缘起。二道克性亦非道谛。今约克性论故。支非道谛。二道有漏故。又二道位有漏。二道是缘起支。非道谛摄。又无漏二道种。是道谛摄。非缘起支。名据一义。亦不相违也。

　　问。杂修静虑如何修。如资下故业耶。解云。于第四定上上品修。以无漏定与有漏定。间杂起之。以无漏定。资有漏定。由此相重资下故业。能感上生。非如萨婆多。即以熏禅业生五净居。彼宗圣者亦造总业。大乘宗中。圣者不造新业。由此圣者上资下故业也。

　　问。变易生死之因无漏业。是何无漏。解云。后得智。除无分别。及此所引后得智。及此加行。唯取缘事后得智也。问。前七三果人。七地已前受变易不。解云得受。若尔。何故胜鬘经中。但言罗汉独觉自在菩萨。而不言有三果人。解云。彼经就胜而说。实非尽理。故以罗汉独觉不定性者。决定受故。八地已上亦决定故。七地已前或受或不受。彼经约胜定故。作如是说。若不尔者。何故佛地第二说。声闻乘。或除七生。或除一生。或除上界。处处一生。即前三果。虽诸烦恼所顺。闰分顺得非择灭。而由愿力受变易生。三无数劫。修菩提因。无有过失。乃至广说。又大论第八十云。复次回向菩提声闻。或于学位即能弃舍。或无学位方能弃舍。准此等文。前三果人。定受变易也。又若七地已前无变易者。何故此论第七云。有从初地即能永伏一切烦恼。一切地中。如何罗汉得入灭定。又西方诸师。七地已前。许受变易。谓诸异生定性二乘四果。有唯变易非分段。二乘无学不定种性。已回心趣大者。八地已上菩萨。有二种俱者。前三果人。不定性者。七地已前。由得自在故。留烦恼障。有漏业减。名分段。即粗易知易。若由无漏业。同所知障缘所减者。名变易。细难知故。由此义故。七地已前。代诸有情。受三涂苦。是实身受。易可得知。若八地已去即是化身。大智度云地舍虫身者。舍分段也。若依此释。七地已前。乃前三果二受变易。彼经据定。且说无学自在菩萨也。问。变易身。非二乘等所知境界者。回心二乘。得见知不。解云。大论八十说云。非天眼境。此说非二乘等境。彼文意说。望定性二乘。及不定性未回心者。虽有天眼。亦不能见。故此论云。异性生二乘所不能见。问。二乘回趣者。初受变易。定性二乘得见以不。解云。不见圣说。下眼不见上故。地位同者。得牙相见。上得见下。理下致疑。又解。以同类故。下得见上。问。彼二乘人回心受变易。依何定资有漏业因。解。未至中。最上品。以未得上根本定故。问。初果人有七生业。未知回心受七生业尽。方便受变易。为发心即受。解云。不定。若业定者。受生方便得。若不定者。发心即受。初果之人。欲界九品。总不进断。而受七生者。及命终者。名七生人。若断三品等而命终者。名曰家家人。若断六品而命终者。名曰一往来。有二小生故。若断七品而命终者。名一种子。唯一小生故。若于得初果身。至第四果。名为现槃。已上五人。于欲界得至究竟。复有五人。于上二界得第四果。中生有行无行上流。上流有二。谓乐定慧上流。入第四定修熏禅业。初多刹那更牙起。渐渐极少。唯一刹那。牙相间起。唯取最后上品胜定。以此为因生五净天。谓一回熏得生一天。第二熏生第二天。乃至第五生第五天。若修无色者。名为乐定。此等五人。皆于上界而得灭度。问。大论第八十云。变易生死。非天亲眼境。岂不定回心。亦不见耶。解云。彼大意云。决定种性及不定性。未回心者。即非彼境。设有天眼。亦不能见。若回心受变易身。皆悉能见。设已回心未受彼身。亦不能见。以极细故。设预流等回趣受彼身。二能见以得胜身。眼亦胜故。然不许下见上。非其境故。又解云。以同类故下能见也。

　　问。周遍计度。谓第六七识者。第七如何遍缘境耶。解云。计而非遍。由此应作四句。有遍非计。谓无漏识等有漏善心。遍缘境故。有计而非遍。谓第七识有漏位。俱者。谓第六识起执位。俱非者。谓有漏五识。及第八识聚。问。意识之言。通六七者。其义如何。解云。如小乘中业道之言。思名业而非道。贪等烦恼。名道非业。身语七支亦业二道。虽此不同。总名业道。今此第七名意。第六名意识。六七合故。随其所应。总名意识。若尔。亦应第六即有二遍二计。余之七识计而非遍。通名遍计。如六七合为名意识耶。破云。计度分别能遍计故者。解云。五八既无计度。明无分别。而不能起执。摄论第四云。意识是能遍计。无边行相而转。普于一切。分别计度。故名遍计。若尔。第七不能普计。应非此收。解云。不尔。三分别中。计度分别。能为七中有相分别。非五八识有此能故。故第七有此能故。可是此收。论云。执有达无不俱起故者。问。约何位破。解云。此加行心。顺圣教作无我解故。名为达无。前师许有漏心。皆有执法。名有为执有。如何执有。与达无智而得俱起。由此应知。此有漏善心。非有执也。

　　问。何者三分别。解云。七十三说。一我。二法。三用。用者二用合说也。五者七十三说。一贪。二嗔。三合会。四别离。五拾随与等。又五者。一无常计常。二苦计乐。三不净计净。四无我计我。五于诸相中遍计所计自相执。

　　问。何者十分别。摄论第四云。一根本分别。谓第八识。二缘相分别。谓色等识所缘相故。三显相分别。谓眼等识。弃所依根能显相故。四缘相变异分别。谓老等相变易故。五显相变异分别。六他引分别。谓闻不正法类。七不如理分别。谓外道类。八如理分别。闻正法类。九执着分别。谓我见。十散动分别。问。根本分别。第八缘相分别色。体非六七。如何分别唯六七耶。解云。由于第八及色等法。起分别故。能分别心。不离六七。十一识等亦如是。由于十一起分别。非谓十一皆六七为体也。十二者。如十卷楞伽等。四云。一言语分别。乐语言故。二可知分别。三相分别。四义分别。五实体分别。六因分别。七见分别。八建立分别。九生分别。十不生分别。十一和合分别。十二缚不缚分别。别缘十二处生分别亦是。十三者无也。十四者。即十四不可记。十五者亦无。十六者。十六异论等。不繁述。问。十一识者何。一身识。谓五根二身者识。谓第八身等识所依故。三受者识。谓第七第六能受所依故。四所受识。谓六境。五能受识。谓六识。余可知不繁述也。又解云。就第二释三性初颂中。文有二。初科颂文。后释。就释有三。初能遍计释第一句。次所遍计释第二句。第三遍计所执自性云何。与依他起。复有何别。下释下二句。初问后答。答中二师别释。初有义下。释所执自性。即第三句。后如是二分情有理无下。释第四句。二所依体下。释依他起。即第二颂初句。依他起自性。第二师释中。有四。初二性别。二引证。三破前。四结正。颂言分别缘所生下。释第二句也。

　　问。若诸染净心心所法。皆名分别能缘虑者。染净之色。不相应等。应非是识。不能缘故。解云。彼不离识。故亦是识。若尔。何故论云。能缘虑故。简不缘耶。解云。意显胜缘。通染净心。皆名分别。谓不简缘。即不是识。色等虽不能缘。由不离识。故二识摄。又解云。分别者。就能变强为名。故作是说也。问。何故以常简法共相。以释成就。岂不苦无常等遍诸法上。有实体耶。解云。苦无常等。虽遍诸法。无实体性。无体无用名空无我。非有实体共通诸法。若尔。观心上现空无我等。岂非有体。解云。不尔。观心上现。随观心转。有空等相。而无实体。如前已说也。问。世亲摄论第五云。名义若体相称即成相违。此中安立名为依他起义。为遍计所执。岂不违七十四等初性不摄事耶。解云。论意有异。大论。初性无体不能摄事。摄论意者。以相见分等。等余二分。此之四分是依他起。由寻名故。缘之起执。成所遍计。以名能诠依他故。说彼名是依他所摄。名随所诠以配性也。以义随能计心。横计为有。故初性摄。相及分别总名为义。名亦五中之名。余同前释。问。若要证真方了俗者。何故摄论。先观二性。后入第三。故云。如是菩萨。悟入意言似义相故。悟入遍计所执性。悟入唯识故。悟入依他起性。若已灭除。意言。闻法熏习种类唯识之想。乃至。尔时菩萨平等平等无分别智。已得生起。悟入圆成实性。解云。此文即见道悟入二性。又颂云。名事平为容。其性应寻思。于二亦当推。唯量及唯量。假实智观无义。唯有分别三。彼无故此无。是即入三性。初半初性。次半依他。后一颂圆成实。由此故知。先入二性。后证圆成。解云。摄论前文。起观起入。以有漏观心。先观二性。后乃第三。次颂俱是地前。有漏观心。即加行位增上品忍中。离能所取。实未证见。唯识论中。约实证见。亦不相违也。解摄论。初文但说三性前后。不约证见。颂中假想学观。未是实证。唯识论。初实证见故。此前后思之。

　　问。依他八喻。何故如是次第。解云。谓能缘智不过有二。谓凡及圣。第八变化即圣所化。虽功用化而易成就。故由变化。余七即凡智境。前七复二。谓定及散。前六散境。第七定境。定心澄净如水现月。前六复二。谓能所诠前五。所诠第六。谷响即喻能诠。前五复二。光影即喻色无色界。定地散境随时别变。前四喻散地散境长时总变。前四复二。谓即因果。前三为因。镜像为果。于前中三复为二种。前二喻体。梦即喻用。体中复二。约喻外器。阳炎内身。阳矢喻身能起业者。幻事梦境。喻所起业。故此八种。如是次第也。问。圆成实性。遮诸共相。谓无常等。无常之理。岂不常耶。解云。今取色等之上性灭之相。此即无常。又解云。色心实法。刹那生灭。即此非常。故亦所遮。问。七真如中。流转苦集。谓有漏法并有生灭。有何差别。解云。流转据相。苦集约用。灭异谢因。故有异也。又解。流转是总。苦集为别也。问。实相清净。二如何别。解云。实相真如。通染净法。清净唯取离垢真如。又解。实相据体。清净就相也。问。唯识正行可别。俱亲智故。解云。虽同是智。据义不同。摄境从心。唯识所摄。约观真理正行所收。问。五种道皆正行不。解云。唯无漏智。七十三云。见道诸菩萨皆为性。然此论云。唯识通染净者。约所观境。非能观智也。又解。唯识真如狭。摄境从心。是唯识观。观之实性是唯识。如苦道谛。如宽通余。犹如苦空无常等十六行。此唯道谛。而非唯识。唯识必道正行所收有漏道。非唯十六心观等。此解为好。问。五法相摄。释正智。离戏论。无能所诠者。何故五相中。复得中有能诠相耶。解云。据所执能所诠故。说彼非有。五中离执能所诠故。故亦有云。问。五相中二相属相。唯初性摄。第四唯依他。第五唯圆成者。岂不相属亦摄依他。第四执着。亦摄初性。第五不执著有漏善心。亦不起执。何唯第三性。解云。据实为论。实摄余摄性。且据相增。故作此说。且相属中。执实相属初性所收。执所依亦第二性摄。或可相属初性。不执心中说二相属。通二性也。第四执着能执之心。可依他摄。所执之相第一所收。第五相中。有漏心中亦有不起执者。有通依他。惑遍计所执。心心所法。无体能执。惑通初性。由此论中。且约相显。故作此说。显扬十六云。此五相中。初及第二。依三自相。第三依遍计所执。第四依依他起相。第五依圆成实相。亦与此同也。

　　问。四种真实在何位地。解云。初即异生外道。第二通四十心七方便等。第三二乘圣位。第四唯在大乘。然后二境别者。第三以四谛为境。第四法空真如。若尔。二净皆体。如何名所行。解云。道谛亦是所行境故。自证缘见宗所许故。问。何故大论。初二真实唯摄依他。辨中边论。第一真唯实初性摄。第二真实三通性耶。解云。大论约凡夫所缘。中边通凡圣境。故通三性。又解大论世间所成中。不唯约所执故。通三法性。中边以凡夫所成。多执故。故唯初性摄。理实依他假名初性。又解。我法二执。为初真实。一切世间共所执故。问。显扬十四。说八无常。一刹那。二相续。三病。四老。五死。六心。七器。八受用。总是依他。何故此论通三性耶。总有八中。初二遍一切法。次二在内色。次一唯在内心器及受用在外色无常。解云。无常有多义。一者体常无。故名无常。此即初性。生死之法。有体性故。第二所收圆成从诠。第三所摄决论。但约依他性。义分八种也。问。三种无常。为理为行。解云。所观三性即为三理。能观之皆对此所现。即为三行也。

　　问。何故苦下四行。名三集等。不尔。解云。苦谛行宽。通诸谛故。故各分三。苦与无常通集等故。空及无我。通四谛故。又中边之苦四除四例。苦行各行分三。余三非除四例。故不分三也。问云。何故名等起集。解云。等谓平等。烦恼起业。业起果报故也。问。圣达初性无。如何成所缘缘。以本无体。非成缘故。解云。虽知彼无。而现无影。为亲所缘。故非无体。若尔。亲缘影者。所缘之境。乃是依他。何名初性。解云。约彼本质无故。说为所执也。若尔。过未等境其体是无。如何能起宿命生死智通能。解云。由现过未二世之影。极似本质故。起二通也。若本质是有。现影似彼。可得名通。本质既无。影无所似。通何所知。若种过未相分现在。彼过未相。现影中无。如何能了。解云。由过去境曾所经更。熏成种故。相续不断。在本识中能缘之识。亦熏成种。相续不断。由智澄净。依正彼种有彼相生。言知彼境也。应思。问。前第二破外道。假依真事而立。何故此云假依实。因而施说故。解云。于胜论真事者。谓外道所立实句共。法是德句。又真事是法。自相性。离名言及假智。正破彼计。不可依真而立假也。今此所明。自体共相之中。有体之法。名之为实。非谓自相。方名为实。故依共相有体立假故。前后不相违。若尔。何故说依他性似我法耶。岂不有实我法。为所似耶。解云。不尔。前言依他似彼能执之心。执实我法。非似所执实我实法。此还是依他。似依他也。就彼忘前所执故。说之为实。

　　问。三性四谛相摄。四谛何故如是次第。解云。五十五云。譬如重病。病因病愈良医。又有差别。谓如世间遭苦次第。当知建立圣谛次第。所以者何。如诸世间。曾所遭苦。即于此处先发作意。次于苦解脱。后于解脱方便。发起作意也。问。此四谛十六行。几是空行。谓二即苦谛。后二。解云。谓空无我。几是无愿行。谓六。即苦谛前二。及集谛四。几无相行。谓灭谛一切。几清净因所显。谓谛一切也。

　　成唯识论别抄卷第五
卍新纂续藏经第 48 册 No. 0808 成唯识论别抄


　　成唯识论别抄卷第九

　　就三无性。颂三行分二。初二颂答前。后一颂辨唯识性。此即从初能变。至此广前。由假说我法等一颂半。明性俗谛。第三颂。重显前所说唯识真性。前来至此明唯识境。前二颂中。初颂总答。次颂别答。释论可知。

　　问。真实真。谓此二字欲何简。解云。真简有漏虚妄故。知简无漏变异法故。又真简初性。如简依他有生灭故也。问。只名真如。有几何称。解云。对法第二有七名。谓真如。无我性。空性。无相。实际。胜义。法界。此论本颂但有二名。谓胜义真如。并释论二名。法界实际。总有四名者也。对法有七名者。解云。体恒无我。无有改转。故名真如。性离二我。名无我。由缘此故。杂染空寂。名之为空。谓色乃至菩提诸相寂灭。说名无相。无倒究竟无倒所缘。名为实际。圣智所行。名为义胜。与此论同。三乘妙法。前依相故。名为法界。界者体也。一切法之体也。

　　问。唯识行位五颂。第五颂唯明果位。三劫之因所成。前四因明何劫。解云。资粮加行初劫。犹未证真。见道颂全。修颂一分。为第二劫修位。第四颂一分。为第三劫也。问。加行位离五畏不。所谓不活畏。恶名畏。处众怖畏。解云。不离。若尔。便违缘起经。云内法异生。不放逸者所起。论不动行。不说无明为缘。唯此等文。不生恶趣。又摄论诸有世成□增上品正见者。虽经历千生。终不堕恶趣。解云。虽复不生。然不离畏。又未能离三种忘失。一者失念。于五境起颠倒。二者失念于受生。忘失前生事。三者于所受持。久作久说有所忘失。

　　问。唯得知资粮加行二位。总名胜解行位。解云。大论三十七云。从初发心。乃至未得清净意乐。是胜解行位。论说清净意乐是初地故。又摄论方分为四位。地前总明胜解行位也。问。此五位。总以何法为体。解云。初位即十三住中。种姓位中种姓住。以一切佛法。一切无漏种子为体。起现行无漏。以有漏趣向心故。即通五蕴种子为体。于五法中。是正智摄。三性中是依他圆成二性。常无常漏无漏别故。加行位即发心住。以一切佛法无漏种子及有漏。随顺一切现种功德为性。起顺起顺趣心故。然未证真如。唯以有为为体。第三四位即后十住。俱以一切有为无功德为体。证真如故。今亦取一切未曾得世间功德顺者为体。三十二相等。非皆无漏。正智分别。真如及相为体。第五位即如来住。以有为无为无漏功德为体。佛地三身等。下文自释。

　　问。四善根初地方便。若初劫者。初定方便。应欲界□。应及质云。若非初劫。应非凡夫。若未证真。故非圣者。既未证真。如何弟子劫耶。若尔。何故对治十一。四善根。初劫满已修习故。非初劫者。应及难云。且如璎珞经云。等觉菩萨三大劫满已。百劫中修千三昧。千劫学佛威仪。万劫他。现成佛。入大寂定。是等觉菩萨。言三大劫满已。四何故非佛地摄也。又此论四善根中。亦云顺解脱分。既圆满已。岂即非胜解行地耶。故知初摄也。问。所经劫是何劫。解云。三十八说有二无数大劫。一者日夜月等。算数时节无量。故说为无数劫。二者即超上积时无数。以为一切。超过一切算数。名无数大劫。若说前劫。即经无量无边数方证菩提。若说后初。但三无数。方证菩提。不过此量。如璎珞经十卷。八百里石。净居天衣拂尽。名一僧祇劫。若上上精进戒转多中。或有转多大劫。决定无转无数大劫。即释迦菩萨。谓超是中劫也。谓刀兵等上下劫是也。释迦菩萨。超九劫。由翘足故。或言更超十二劫。报闻雪山偈故。或超十二劫。投身饿战故。多少不次。须会。

　　问。何故顺解脱分体即是因。顺决择分。分即是体。即非因顺。解云。决择是有为。可体即体。顺体非一故。解脱是无为故。顺因非体。以体一故。又解。解脱者。胜解数缘解解脱也。脱苦名解脱。因中即境为名。乃名胜解。在果出苦为因。故名解脱。若依此释。解脱即分。名解脱分。

　　问。华严第九十住品云。第四生贵真佛子。从诸贤圣正法生。有无诸法无所著。舍离生死出三界。彼经第十。又解十住初心菩萨颂云。清净妙法身。应现种种形。犹如大幻师。所乐无不现。或处为众生。究竟菩萨行。或复现初生。出故家行学道。或现于树下。自然成正觉。或处为众生。示现入泥洹。如何此处。言多住门外修菩萨行。现神通等。必依定故。解云。此第四住菩萨。作十种观法。第七观业。第八观果。折伏现缠。不依见道。无明更道恶业。令彼果起。名舍生死。出于三界。定当能出于三界。非此时已出也。又此菩萨。亦有少分依有漏定。示现八相。度脱有情。以十住初发心住中。分得十力。虽有少定。多住外门。亦不违也。问。华严第十。解十住菩萨中云。除灭诸烦恼。永尽无有余。无碍寂灭观。是即佛正法。此则资粮位。能灭烦恼。如何此云未伏二取。解云。此依自分别起。不共无明伏故。余因类烦恼。亦伏不行。缘起经说。内法果生。不共无明。已伏故苦。因耶教师所起者。即不能伏。彼缘强难伏故。又解云。此菩萨佛法助力。能灭烦恼。非十住位已能灭也。故此论下云。资粮道中。于分别二取。虽前伏灭。未全伏故。问。有漏不执心中。亦有能所取相见等。岂皆伏灭耶。解云。不尔。唯伏除彼能执二取也。

　　问。烦恼障中。何故不言我见为本。而言萨迦耶见也。解云。若我见不摄我。前若萨迦耶见即摄我所耶。问。萨迦耶见既为根本。能生诸惑。何故见道断我执已。余惑犹在。解云。见道我见断时。余分别惑二即随断。修我未断。惑未已。然二道所断。本末不同。若见断者。由断我见末惑随忘。若修断者。先末后本。随于何时。九品之中。先断前八迷事烦恼。第九品时。方断我见。以难断故。

　　问。何故。烦恼障中显数。可知障中而不显耶。解云。为显烦恼有多品数。易了知故。小乘共了知。故明显数。所知障唯菩萨断。难了知故。故不显也。又解云。烦恼摄四住地。故别显数。显著别故。所知唯一无明。更不分也。问。二障既同体。如何前后断耶。解云。不定。自有先断烦恼。不断所知。如二乘者九品所断。自在先断所知。不断烦恼。如大乘顿悟。修道位中。自有二俱断。如菩萨见道及金刚心。自在俱不断。如异生位。此唯约种。不说伏现。问。若所知障见疑等俱。如何但说无明增故。解云。一者体增。虽余烦恼有俱不俱。无明定有。为此障故。如二乘无觉。不必有余。烦恼俱故。二者用增。迷一切境。障一切智。令不得佛果。非如烦恼故。三者难断增。要上上道。方能断故。故名为增也。

　　问。资粮位中。伏二障中。粗现行者。粗细何别。解云。分别为粗。俱生为细。就分别中。又有粗细。或因自耶思惟起者。行相深远。难可伏故。至四善根。方可能伏。说此为细。及以俱生并未能伏。若粗若细。二种随眠。由能对治正观力。未能伏灭。初起正观。未胜顺心。不如四善根中。能伏二细。分别现种。其俱生现种。皆少亦能伏。问。此中伏是六行不。解云。不尔。修习现观势力故尔。菩萨不断下界地惑。起定生上故也。问。练磨心云菩提广大深远。解云何义。广谓行解无边。大谓更无有上。深即难测。远即时长也。问。资益己身后果。初位名资粮。加行亦求果。善根资粮摄。解云。资粮望远果。遂独名资粮。加行见道亲。四善名加行。又解。初位亦加行。抄远加行故。如论解也。问。资粮望远果。亦许加行收。善根诸行大果因加行。亦许资粮摄。解云。初位发心猛。独得名资粮。加行远近虽殊。同起行故加行。或可二同。俱名资粮及加行故。而此论文。以初位中多住外门。未伏二取。望果犹远。不约加行。俱名资粮也。

　　问。寻思如实。以何为体。解云。于三智中加行智为体。此约推求相增。故漏言慧。若并相应增者。信等五根五力为体。若取俱有五蕰故。定俱有惑。是色蕰故摄。无性云。推求行见方便因相。说名思。了知假有实无所得。决定行智方便果相。名如实智。由此故慧体增。九十三云。四寻思者。五事中。如理相应分别。总摄四种。即有唯有漏。四如实智。一切皆是正智所摄。即唯无漏。七十二说。五事中相通有漏无漏。二唯有漏。名及分别。二唯无漏。谓真如正智。真如是正智所缘。名无漏。非漏尽相义。正智漏尽对治义。故名无漏。然今此位。唯是有漏。但约地前。依教决定。名如实智。未能真证。故唯有漏。地上真证。即是无漏也。问。寻思如实。何故但言名。不说句等耶。解云。此中说名二摄。文文句故。无性第六释云。此中名者。谓色受等二摄名。因名果。名因者。谓字字身多字身。名果者。谓句句身多句身。皆是名果也。问。寻思如实地上。解云。有漏如实。唯在地前。若无漏者。即在地上。然七地已来。犹未清净。有加行故。要依寻思。方起如实智。八地已上。离加行故。第六识中常无漏故。二取不起。不依寻思而起实智故。四十八解第八地云。住此住中。得无生法忍极清净。此复云何。谓诸菩萨由四寻思。于一切法正寻思已。先时获得四如实智。如实了知一切诸法。尔时一切耶分别执。皆悉远离。于现法中。随顺一切离染无生观等。乃至广说。此如实智。始从胜解行住。乃至加行有功用住。未极清净。今此住中。已极清净。是故说言无生法忍。即如实智名无生法忍体。然今实义。寻思唯有漏。唯加行心推求。非根本后得智。故如实智通有漏无漏道。加行根本后得三智。此唯忍可。是果。彼唯加行因。七十三中唯依无漏。说为无生忍。且就胜说。余处通有漏者。胜劣合说也。问。若忍有三品。下即所取。中顺能取。上即能取亦空。即能取所取二种俱尽。何故摄论解忍云。入真义一分三摩地。解云。彼且约下忍。即所取空一分也。又对法第八云。一分已入。随顺三摩地。彼论解云。一分已入者。于无所取一向忍解。今依唯识。即下忍一分。随顺者。于无能取随顺通达。然非彼二论总相。不分三品。俱总言一分。此分三品。故差别也。问。二取之取。为唯染心。二通三性。若染心者。善心缘第八等应不作因。能生真异熟。非二取故。若通三性者。二取必与无明相应。大论不说无明说通善性。解云。若执着故名为二取。唯约染心。若取境名取。即通三性。能引相分为取者。即通三性。故无有失。

　　问。菩萨双亲安非安立。可引真相二见道生。二乘唯观安立四谛。应不引生真实见道生二。解云。据实二乘。亦作生空非安立观。不双观略不说之。问。菩萨双观二空。唯应非安立。何须复作安立观耶。解云。为欲引起游观无漏。化度有情。成就佛法。降伏二乘。故须二观安立谛也。问。相缚在何识。解云。在六识。由有第七。为染根故。今六识为相所物。不自在了知如幻等。若尔。自证既不缘相应无缚。解云。二释。一曰不缚。不缘相故。不云有缚。有漏摄故。今言相缚者。且约见分。理实二通第三四分。有解。相者所缘皆名为相。非唯相分。由此二通三四分也。然此缚名自有多义。一四分相系属。故之为缚。此通有漏无漏。后得智中有四分故。经云。所取能取缠等也。二所缘相缚。物能缘见分。不自在了。此唯有漏。三性心中皆悉通有。于此三性有漏心中。有二种缚义。一四分外内相属。故名缠缚。二为所缘相拘名缠。三若染污心中。具有二义。如前系属拘碍。以是染心。更加粗重缚。若后得智中。但有系属二。无余二。能了所缘如幻等故。非染心故。如其次第。无相及粗重缚也。又解。有漏三性心中。皆有粗重缚有漏故。问。相缚粗重二缚何异。解云。大论第二云。自识中所有有漏种子。若烦恼品所摄。名为粗重。亦名随眠。若信等善法。所有种子。不名粗重。亦非随眠。由此法生时。所依自体。唯有堪能。非不堪能。粗重所生。自体性故。佛说为行。若对法第十六。四粗重。所知障粗重。异熟品摄。异熟粗重。亦异熟品摄。须受粗重。摄一切有漏。受即善受。亦在其中。劳倦粗重。即威仪无记。余无记亦摄。如此等文相。相违非一。有准五十八。粗重缚。即一切有漏法。与有漏皆粗重故。由相缚未断。有分相故。其无堪任粗重缚。亦未能断。显扬十六云。由相粗重二缚。执二自性。谓执依他及诃所执。若解二缚。于二自性。正无所得及无所见。彼论唯约执心解缚。其非执心。彼即不说据增故也。彼卷又云。此依他性。以相及粗重缚为体。云何说为依他。由此二种。更互为缘。而得生故。谓相为缘起粗重。粗重为缘生相缚。相缚即约现行相。粗重约种子语。论实彼体。虽复皆同。然今彼文以相为现行。粗重为种子。有漏相未遣。二障种子不除。不尔。如何此中言相未灭。粗重为种子。有漏执二性。应勘彼文相。此中相缚者。一切有漏不安隐性。与大论五十八。有漏粗重。同初地分得。第八地中。第六识全得。一向不起。第七分无。五八全粗重随应。佛地令无。间。岂不二乘。亦观生空。非安立谛。何故此云非如二乘。唯观安立。解云。理实亦观。为显彼劣。不说修之。问。前三无色。修未知当知根。为唯约无漏。亦通有漏耶。解云。无漏者可知。若有漏者。谓有发心已去。依有漏心。生得上定。依三无色地有漏心。熏习成种。入见道时。熏修此种。在见道位。名为此根。非谓依三无色。得起见道。此即许发心已去。所有善法。初根所摄也。

　　问。若上界猒心非胜。恶趣慧心非胜。不得起善根者。上界圣人。如何离欲。解云。无猒见道。三界分别惑。及三恶趣等猒心。名无非有漏。欣上猒下及猒自地。欣生上心。入见道时。必总猒三界一切法。总缘谛方能入故。此一向据入现观为谛论。非约修道惑。及异生世俗猒心为论也。故云余界猒心非胜。余趣慧心非胜。故不能入见道。显扬十六颂云。极欣非上二。唯欲界人天。佛出世现观。解云。恶趣苦受极故。不得入定起现观。上二界猒劣。亦不入故。唯欲人天二趣。有佛出世。能起现观。未决亦得有佛出世摄。故无佛世无说法者。令生厌心不得入也。若尔。有佛法世发心。法灭后方成熟。久已修讫。得入现观不。解云。准文不得。无此类者故。亦解又得。先修根熟故也。问。十六心名见相道。岂不真后而起名相耶。解云实尔。施设真已。有此相状。若尔。见道前应不起。此十六谛以来证此。无此相故。解云。虽未证真。学观谛理。今观纯熟。亦起此观。若尔。加行位中。应相见道。解云。以犹有漏。未能亲起此相。故不得名。又解云。亦可得名。以有漏故。在加行名。故论诸中多不说也。此之所起。皆为所立言教。为他宣说也。

　　问。三心相见道道中。第三心断障以不。若断者。应不名解脱。若不断者。云何论云。能除一切分别随眠。解云。理实不断。依真假说。若尔。真见道中。二障顿断。第三心如何说遍。解云。理实第三实不断。假说遍言。大论五十五。有三复次。辨三心。十六心有差别者。问。三心见道。第三心既遍遣有情法假。此即断障。如何法真见道。解脱道耶。解云。真中解脱。虽不断障。能断粗重。决断粗重。故言遍遣。问。准何得不道除上品惑。解云。大论五十五云。问何等名耎善根。答诸不定地。所有善根。或在定地。而能对治上品烦恼。问何等名中品善根。答若在定地。世间善根。或能对治中品烦恼。问何等名上品善根。答谓出世间所有善根。或能对治下品烦恼。又诸善法。或由加行力。或由串习力。或由自性力。或由清净力。当知或上品。问。烦恼之何为上中下品。答之五十五云。云何烦恼建立耎中上品。答最后所断名耎品。中间所断名中品。最初所断名上品。后由六因。诸烦恼成上品。一淫欲所生烦恼。性多中上品。二串习所生烦恼。性多上品。三安足处烦恼。谓根熟者烦恼。性多上品。四不可说烦恼。谓无涅槃法者。性多上品。五非处加行烦恼。谓于尊重福田等所。性多上品。六有业烦恼。谓发业者。性上品也。问。下地入见道者。先观下地。若等四谛已。复观上界。于上界入见道者。先上后下以不。解云。若入见道。唯欲非上。故无先上却观下矣。又解。若望色界回心。亦先观上。命约定姓说先观下。问。若第七地。纯无相观得相续者。第八识或应行何不。即舍执藏之义。解云。依多分说。故云相续。理实少分。有间断时故。问。后得智三说二分中。初说俱无。如何佛后得有说法法等耶。解云。此意云。佛不说法。但由有情识上。文义相生已。十五界唯有漏。问。暖等如何不名广分别。解云。暖顶二位。唯观所取。忍三品下。即所取中。上观能取。第一法位。虽复双印时促。又非证真。故非现观。思能种种思惟观察。名广分别。若尔。此位堂非观一切法无我等耶。解云。出惟观无我。随观何境。必有分限。又解。三乘通说。二乘此位唯观四谛。

　　问。耎等善根。何非现观。解云。不能广分别故。若约二乘观。下上谛境七周减缘者。下上二界皆具四谛。遍具观下上界四谛。总缘八谛。第一遍。即除上道谛。第二即除下道。第三除上灭。第四除灭。第五除上集。第六除下集。第七除上苦。唯被欲界苦。具作四行。更作三周减行。中烦恼已前。通观一切法皆无我等。乃至虚空非择灭等。皆无我故。若耎等位中。分观谛中不广分别也。若至忍位。三周减行。第一除无我。第二除空。第三除无常。第四唯作苦行。所以尔者。为欲趣入苦法忍故。唯作苦行。然于中上二忍。苦思苦智二心。同一行相。皆作苦行也。问。何位方减缘谛及减行。解云。圣望上忍位已前。耎顶位。犹具缘之。问。依此论第四。现观。根本后得二智为体。三心见道。后得智摄。应缘安立。何以论云。缘非安立。解云。三心对真。安立所摄。若对十六。非安立收。所望别故。五十五约十现观中。真现观。以三心为其体性。问。若尔。对法释真。并以世俗智为体。解云。对法意。以真现观中。增长彼种。故作此说。非以彼体现观所摄。又解。瑜伽显扬。唯据菩萨故。唯无别智。对法论意。约三乘人。故取世俗。若行修唯出世。若得修通世俗也。问。六与十种。如何相摄。解云。六中慧观摄十中法义二种。彼思现观。虽言思相。应慧为性。此约方便为名。据实即以决择分善为住。或思不摄义现观。以唯决择分故。前释为胜。六十信观。摄彼十中宝现观也。彼举所信。故作是说。六中戒观。摄十不行。六中智谛现观。摄十中真全后一分。以六中第四五。以后得为其性故。六中第五。唯摄后中缘安立谛一分义。并能摄彼世俗智。六中究竟。摄十中四究竟。一名六拾同有。若声闻有名声闻。独觉菩萨。准此应知。问。几有漏几无漏。解云。六中思。十中法义。克性有漏。以是地前故。名据所生无漏。方便相从。通亦无漏。六中信。十中宝。通漏无漏。以彼信通二种故。六中戒。十中不行。唯无漏。以用圣所爱戒为性故。六中智谛。十中真观。一向无漏。根本后得为体故。六中边观。十中后观。通漏无漏。缘安立谛边无漏所摄。通世俗故。智摄有漏。六中究竟。十中究竟。及声闻等三。通漏无漏。以用前五及以前七。为具其性故。别别行相。不及于思。种种思惟观察等也。问。得二见道。于多百门自在者。何者为多百门。解云。大论三十七说。一刹那顿证百三摩地。以净天眼。见百佛国。见百如来。动百世界。身亦能往彼佛世界。放大光明等。化为百类。普令他见。成熟百种所化有情。若欲留命。得百劫住。见前后际百劫中事。智见能入百法门。化作百身。皆能现百菩萨眷属。即于十百自在。名百门也。

　　问。云何证得二种转依。广何处文。解云。谓广前修习位一颂。此广中云。何谓十地中修十胜行。广前颂云。无得不思议。是出世间智。断十重障。广前第三句舍二粗重。证十真如。广前便证得转依也。问。何故十度五地修禅。施或修中三地得定。解云。问后得智能断烦恼。为是缘理。后得智为缘。事得后耶。解云。缘离后得智。论云。惟不亲证二空真理。故智缘理智也。依摄论第七。度相有六。一空真理。故知缘理。若菩提心为所依。二事最胜。三由处。谓一切有情。四善根最胜。谓分别智所摄受。五回向菩提。六清净最胜。谓离二障。解云。彼论六相与此七同。此论第一种性。摄论第一。菩提心依彼事最胜。此论事业因。谓内外所应施物。余五大义同。问。精进有三。摄论三种。一被甲。二加行。三无怯弱无退转无喜足物。虽三句为第三句。而无利乐。唯识三种。初一共同。第二摄善。第三利乐。解云。摄论意者。唯约自利。故无利乐。摄论五句。摄善方尽。唯识三中。约二约自利行。摄善总足第三利乐。然利乐门。故异摄论。问。后四度。既是后得智摄。如何除断。彼所知障必根本故。解云。由后得智修方便举。助前六度。生根本智能除其障。非后得智能断法执。又解云。后得亦断迷事障故。若尔。但断迷事障得成度。解云。正体断迷理所知。后得断其迷事。依后得智。四度缘有情。作方便善行等也。思之。择愿度。依大论三十五。有五大愿。一发心愿。谓诸发菩萨心。二受生愿。愿于当来。随生诸善趣。饶益有情。三所行愿。愿能无倒思释诸法。愿于境界。修习无量等殊胜功德。四所愿。愿当来摄受一切菩提功德。若总若别。五大愿此说正愿所生。此复有十种。一者愿于未来。以一切种上妙供具。供养无边诸佛。二者愿于当来。摄受防护诸佛正法。令无断绝。三者愿于当来。从都史多天来。成道乃至入涅槃。四者愿于当来。具行一切菩提正行。五者愿于当来。普眼成熟一切有情。六者愿于当来。一切世界。皆能示现。七者愿于当来。普眼净修一切佛之。八者愿于当来。一切菩萨同一意乐。趣入大乘。九者愿于当来。所有加行。皆不唐捐。十者愿于当来。速证无上正等菩提。解云。此中初一是求菩提愿。后四利乐他愿。释波罗蜜总名。依对法十一。十二最胜相应者。一广大最胜。为利生故。四无尽最胜。回向大菩提。究竟无尽故。五无间最胜。自他平等。令他速圆满施等故。六无难最胜。随喜他人施等。令自行便速圆满故。七大自在最胜。由得虚空藏等。定令布施速圆满故。八摄受最胜。无分别智所摄受故。九发起最胜。谓解行地中。上品忍位。所行施等。证得最胜。初地所行施等。十一等流最胜。后八地中。所行施等。十二圆满最胜。谓第十地。及如来地。所有施等。为菩萨圆满。如来圆满。已如阙一种。非波罗蜜多。又云。最胜所作所至。故名波罗蜜多。波罗是所至义。或所作义。蜜多是能作义。能至义。又云。到所知彼岸。故名波罗蜜多。安住佛性故。波罗所知彼岸义。蜜多是至退有断。乃至究竟座菩提座。是名广大。又诸菩萨修行施等时。于施所摄诸有情所。生大欢喜。胜定施者。是名欢喜。又诸菩萨修行施时。观施所摄一切有情于我有恩。不见己身于彼有恩。彼资助成菩提。故是恩德。又诸菩萨修行施时。虽施财等。而不希报恩。及当来异熟。是名无染。又诸菩萨修行施时。以己所修广大施聚。所得异熟。施诸有情。下力己身。又以此福。共诸有情回向菩提。是名广如善巧。广如杂集第十二说。修余五度。义准下知。问。三无漏故。根所者种子。历从辨三定。一种子者加行等。三智种子例亦应然。何故三皆种子。名别故现。约从中云。八地已现二种。若三转齐者。八地已上应不得有加行种子。转加行种。成任运故。解云。未知当知根。约相见道无漏种子。历位分三。加行种子。唯是有漏。所以八地已上。加行种子。不可转成无漏种子。八地已上。有漏无漏各各不同。种通三也。

　　问。成到彼岸。谓以法空智。导二乘回向趣。但证证空。如何论云。二乘地前通无漏。犹未能见施物等空。解云。二乘地前。惟无法空。以为得生空观。能所施财物。非我所故。所以诸度言通无漏。又解。无学回心地前生空。后得观位学法空观。法执不起。亦得说为波罗蜜多。后得生空。是无漏故。于圆满度。复更修六。然对法卷也。依中边下卷。十度十二最胜。一广大。二长时。三依处。四无尽。五无间。六无难。七自在。八摄受。九发起。十至得。十一等流。十二究竟。初广大者。谓不求世间自在广大富乐故。二长行胜者。谓经三无数劫。熏修成故。三依处者。普为利乐诸有情故。四无尽者。回向无上喜。无穷尽故。五无间者。由得自他平等胜解故。六无难者。于他所修诸度。深生随喜。令自施等速圆满故。七自在者。由胜定力。令修十度速圆满故。八摄受者。无分别者所摄受故。九发起者。胜解行地。最上品忍所发起故。十至得者。谓在极喜地。十一等流者。在次八地。十二究竟者。第十地及以佛地。因果满。广大长时。及依处无尽无间。与无难自在摄受。并摄受发起至得等流究竟满有。依中边下卷。修习正行中云。有差别无差别正行。此云于十地中。随一增上。余行分修习。名为差别。一一地中。俱修一切。名无差别。即当纯杂二种修已。无猒。广大。欢喜。因德。无染。善存乐修。有六修。一无厌意乐者。谓诸菩萨于一有情。刹那刹那殑伽沙等世界。满中七宝。以用布施。又以殑伽沙等身命布施。经尔所劫。如是于一切有情。行如是施时。皆令彼于无上菩提位。速得成熟。菩萨施心犹不厌足。广大意乐者。修行施时。展转相续。无一刹那有五修。与摄论稍为。彼修五种。一现起加行。二胜解。三作意。四方便善巧。五成所作事。解云。现起加行。即是对法任持修。由自等四种力故。加行起修也。对法作意修中有四。初胜作意。即摄论第二胜解修也。余爱味随喜欣乐等三作意。即为摄论中第三作意修。对法第三意乐修六修。总是摄论作意修摄。故彼第七云。又作意修者。谓修六种意乐所摄。受重随喜欣乐三也。第四第五。二论相同。对法第五。自在修习有三。谓身行法。说三种自在。解云。修习为求佛果。三种自在。修习诸度。即为三种自在。为依修诸度也。若依摄论。与对法异。谓诸得果位。更起六度。任运自在利乐有情。名成所作事修。故彼云。谓诸如来任运佛事。无有休息。于其圆满波罗蜜多。复更修习六到彼岸。杂集十二。六度得五果。永断所除是离系果摄。受自他是士用果。于当来世。增胜生起。是等流果。大菩提是增上果。大财等是异熟果。会释如论。然七十八。等流果有六。大财。善趣。无死。心怀为众生主。无恼害。大拔业。皆约异熟果中说。非不得余。又摄论。富贵大小大明唐者。此三异熟果。广大业尘垢薄知五明处。此三但就增上果说。又菩萨地。释六度中。一一皆言得大菩提。此亦唯约增上果说。由此经论。得果增减。如理知之。

　　问。如何定学作业。解云。大论三十七云。神境智通。品类差别。有十八种。一者振动。二者成然。三者说中。四者亦现。五者转变。六者往来。七者卷。八者舒。九者众像。入身。十者同类往趣。十一者显。十二者密。十三者所作。十四者制他神通。十五者能施辨才。十六者能施忆念。十七者能施安乐。十八者放大光明。如是等类。振动者。诸佛菩萨得定自在。心调第故。普能振动寺馆舍宅邑城廓。国土世界。乃至无量世界。炽燃者。诸佛菩萨定自在故。能从其身。身上出火。身下出水。举身洞然。遍诸身分。出种种焰。红白紫绿。波眼迦色等。流布者。依定自在。流布光明。遍满一切寺馆舍宅乃至世界。示现者。如其所乐。示彼一切诸来众会。沙门婆罗门。乃至八部。乃至诸佛国土说法等事。转变者。谓佛菩萨。依定自在。若于其地起水胜解。即令成水。乃至火风。随于一大起余胜解。准此应知。乃至于一切起一胜解。皆能转变华鬘七宝等也。往来者。随其所乐于诸墙壁等中。鞋身往来无有障碍。乃至往梵世究竟天。或复无量三千世界。皆无障碍。卷舒者谓佛菩萨。能卷一切雪山王等。如一微。舒一微尘。令如一切雪山王等也。众像入身者。依定自在。能以种种现前大众。及以一切村邑聚落诸山大地等。内己身中。令诸大众。各各自知入其身中。同类往趣有。或能往趣刹帝利众。同其色类。如彼形量。似彼言音。如是往趣波罗门长者等众。乃至二十八天众。皆同彼类也。隐显者。于大众前百度千度。或过于是。隐没自身。复令显显也。所作自在者。普于一切诸有情界。往来行住悟转等事。皆悉自在。制他神通者。所现神通。如其所欲令欲事成。并诸大菩萨。亦能制伏。所位圣者。所有神通。能施辨才者。若诸有情辨才穷尽。能与辨才。能施忆念者。若诸有情。于法忘矣。于与忆念者。能施安乐者。说正法时。与听法者。饶益身心轻安之乐。令离诸益。专心听法。又令诸界互违损害。非人所行灾厉疾疫。皆悉息灭。放大光明者。或有一光。往十方面。无量无数诸世界中。令恶趣等一切有情。息彼众苦。或有一光往诸天界。令大威德天龙等。苑光觉悟。皆来集会。或有一光。往才无量无数诸菩萨光觉悟。皆来集会。振动炽燃及流布。示现转变并往来。卷舒故众像入身中。同类往趣并隐显。所作自在伏地通。能施辨境并安乐。放大光明为十八。问。异生性何性摄。解云。依烦恼种边。得加染法。约所知障边。乃名无记。通二义故。由此对法。自性无记。五根三尘命根等。不说异生性。六十六等。五无记中。不言异生性。命根唯依第八现种。故唯自性。若尔。名句通依三性。声何故以唯无记。解云。依大乘示。声唯无记。名随所依也。三十九度次第三种。一由对治有。治有有六。一坚。二恶行。三于有情起根逼恼。四懈怠。五散乱。六愚痴。如是六法。能谛喜六度妙行。二生起可知。三由异熟果。一由感外财。法宝无不圆满。二由于得善趣心身。若人若天。三于善妙行。常无厌倦。堪忍他恼。不恼于他。四普于一切所作业。坚固勇猛。五为性离垢染。其心自在转。有所堪能。六于一切义。其慧广大。聪敏[木*(└@庚)]利。亦以六度摄三学者。前四摄戒。第五摄定。第六摄慧。问。二真见道。为是总缘智断惑。为是别缘智能断。设尔何失。二俱有告。若总缘智。非自相智。比量所摄。如何断能。若别相能断者。何故对法说云。问何等作意能断耶。答。总缘作意。观一切法皆无我性。能断烦恼。师子觉释云。总缘作意者。令缘一切法共相作作意。解云。然佛地第六。三师别释。初云。二量。依散心位。不说定心。若在定心。缘一切相皆现量摄。由此总缘智。亦现量摄。由此亦能断惑无失。二云。定心唯缘自相。然由共相方便所引。缘谓共相所显理者。就方便说。名知共相。不如是者。名知自相。由此道理。或说真如。名实空无我。诸法共相。或说真如。二空所显。非是共相。由此义故。对法等说缘共相智能断惑者。依方便说。理实自相观智。方能道断之。如实义者。自共相二。自有二门。一依二量以辨自共。现量得者名自相。比量得者名共相。此通一切法。二依诸法以明自共。色等自相不相离乱。名为自相。若无著等遍在有为。名为共相。真如既是诸法通性。名为共相。然此真如。自相离相名为自相。对法等说。共相作意。能断惑者。如真如遍通诸法之理。名为共相。然现量智离分别故。正证真如。实自相故。名缘自相。由观证理能断惑故。由此诸论。或云共相智能断烦恼。或说智自相智能断惑者。互不相违也。问。十地位不断烦恼。如何解脱道中。说断粗重。解云。修道位断粗重者。非离断所知外。别起无间漏道。断烦恼粗重。无始已来。与所知障。所知为本。由无间道。本障断故。其末烦恼粗重。与所知障。解脱道舍。故无别断烦恼事也。问。若尔。二乘断定障。亦不断种间道生既无粗。何须复起解脱道耶。解云。惟解脱道。无粗重可断。亦不证无为得自在。故名解脱道也。问。异生谛通依于二障。何故通难云。虽有恶趣业等。而今且说能起烦恼。解云。以与烦恼俱。总说烦恼名也。或可业唯烦恼也。又解云。取所知障。惟非缚法。毁责之名也。问。执着我法愚中。亦有非愚以不。解云。亦有。如贪见慢等。体非是愚。愚之类故。亦名愚也。问。初障二愚。为种为现。解云。唯现。故下论释。彼粗重言。显彼二障种。故知二愚是现非种也。又前二愚。通现及种。所以知者。第二复次释粗重言。或二所起无堪任性。如入二定说断苦根非种也。二邪行障。十地云。耶行于众生身等鄣。世亲论云。诸有情身等耶行障。大意同也。此邪行障。发举感生以不。解云。不发非如烦恼。是缚法故。问。法执既通不善与烦恼。烦恼障同体起故。如何不能发业招生。解云。不由不善。即能感果。如诸心王。亦通不善。体非缚法。法执但由烦恼俱故。令成不善。非性是缚也。今以实论。无覆无记。故无有失。问。若尔。何故名种大业趣愚。解云。今言趣者。毁责名也。非能取趣果故名趣。以障净成。名恶趣也。问。初地误犯是不善。若尔。何故深密云。地上菩萨起或。不为过失。解云。以了知觉察故不为过失。非诸烦恼性非染法。问。误犯或愚三聚之中。化何或耶。解云。多分摄善法。饶益有情。以于利生不欲行障。后方断。既不利生。不增善法也。律仪定无定。地上起惑。亦非不善起误犯耶。又解云。容有律仪起惑利生。可非不善。误犯身语。是过所收。广严论云。有四种相。一坚相。且约施门。应言除障。二与智合。无分别智导故。三满愿相。称求者意故。四成生相。成就有情故。问。粗相现行障。体是所知。何故十地论。名微细烦恼障。解云。由与烦恼体起。故得彼名也。又解。过失重故。得烦恼名也。问。第四地障云。细相烦恼障。不与第七俱。以彼第七望无漏观。性相违故。第六意识空。不与彼无漏相违耶。解云。第七或恶起无漏。方始后违。令云不行第六识或。有漏善心。且不得起。为简彼彼说无漏。方始不行也。问。四谛缘生更互相摄。苦集相收。何故执四谛染净。说为粗相。缘起生灭。名为细相。解云。理言缘生苦集谛摄。应无粗细。四谛是声闻观。缘生是中根观。约能观者。故说粗细。问。第七地纯无漏相观。即是无漏相续。如何得不于无相中加行障。诸加行心。皆有漏故。解云。相续起多。间断时少。故云纯续。理实间断起有漏心。故有加行间。第四地微细烦恼现行障云。身见等言。为但等取定性法二爱。为更有余。解云。非唯二爱。身见俱生贪慢。及以遍见等随烦恼。皆此所障。问。分别身见。名为上品。俱生为下品。何者为十。解云。第六识俱独头贪等。通不善故。名为中品。此唯无记。故名下品。惑下唯约分别我见。相对说为下。说无中品。于程无违。问。二见身第四地断。相应贪等。此地随三。何故七地以来。由有现起贪爱分段身。解云。迷事贪等。起亦无失。问。第八地障。能障非现相。及应名相中加行障。何故但名于无相中。作加行障耶。解云。理实应尔。今但于无相观中。任运起现相及土。即得自在故。今但就能现相智。是根本故。故言于无相中。作加行障也。问。何故身见能障道品。解云。由有身见。不能观身为不净等。障念处等也。问。第八地已得无功用。无相观相续现前。何故利他而不欲行。乐信己利。解云。得无相观相续。无著寂灭故。问。第九地得四无碍解。其相如何。答。依十地论第十一说。第九地菩萨中。以法无碍智。知诸法自相。义无碍智。知诸法差别相。以调无碍智。知不坏说诸法。以乐说无碍智。知诸法次第不断说文。又解。第一知法无体性。第二知法生灭相。第三知法假名。而不断假名法说。第四知随假名。不坏无边法说。又解。第一知法差别。第二知义差别。第三随言音而为说法。第四随所乐解。而为说法。彼有多释。不能广引。二辨才自在。辨谓七辨。一迅辨。二应辨。三捷辨。四无疏谬辨。五无断尽辨。六凡所演说丰义味辨。第七一切世间最胜妙辩。

　　成唯论识别抄卷第九
卍新纂续藏经第 48 册 No. 0808 成唯识论别抄


　　成唯识论别抄卷第十

　　问。二障何故偏说三住断。解云。一三劫分限故。二初起无漏。及以相续圆满别故。三分别二障。一时断故。六识二障。永不行故。二障俱生。永断尽故。四最初能舍异生性。分段生死永尽处故。变易穷尽处故。五于无相中。有功用无功用故圆满故。故三顿断也。问。五识中所知障种。八地已上意识对治。断彼种不。解云。亦断。以障地故。余六识俱烦恼障种。见所断者。三乘见位。真见道中一切顿断者。解云。即唯此文。五识中有分别起惑。不尔。如何言余六识俱。烦恼障种。问。二乘断惑。四道差别。加行胜进。总别不定。为不于观。解云。于一观随断几品。乃至断九。唯一加行。一胜进道。无间解脱。品品别起。似其根钝。证无为时。不断惑故。若有渐次九品别断。数数于观。加行胜进。品品别起。此依修道。非见道也。问。先世俗道。所伏修惑。后入谛观断道同异。解云。一道非更别起。间加行等四道。为总能断。要无间道。方能断惑。然唯识第八云。解脱道断粗重。约此义边。亦名断道。或约断种。名为断道。解脱不能。故非断道。若二乘断惑。加行胜进。或总或别。无间解脱。必各别起者。何故对法第九云。后品所有加行无间解脱。皆前品胜进。准对法文。即以前品胜进。为后三道。无间解脱即不别起。解云。对法意。约道理进修。唯识论中。依别行解。亦不相违。问。六行四通苦粗障静妙离。更相配属不。解云。随一为无间。随一为解脱。

　　问。二乘断惑。断习气不。解云不断。若尔。何故唯识第九云。为断品粗重性故。起解脱道。此释有二。一云。言解脱道断粗重者。约菩萨流约二乘。二云。粗重有二种。一粗二细。二乘断粗。而不断细。由约粗故。解脱道中。二乘约断。由约细故。故说二乘不能断也。如入二定断苦根等。此约二乘断粗而说。问。二乘无学身中。所知障在。与烦恼障。同体起者。有何相耶。解云。二乘无学。虽无烦恼。然有余习。未离所知。如有圣人。时坐错而等。即贪余习也。问。损伏有几。答。如大论十一云。损伏有三种。一远离损伏。二厌患损伏。三奢摩他损伏。远离损伏者有三种。谓如有一弃损家法。趣于非家。离诸欲具。坚持禁戒。于诸欲亦。心不趣入。心不流散等。厌患损伏者。谓如有一。或由过患相。或不净相。或青瘀等相。如理作意。如是如是厌患诸欲。惟未离欲。然于诸欲。修厌逆故。心不趣入。奢摩他损伏者。谓如有一。由世间道。得离欲界。或离色界欲。彼由定任持心故。于欲色中。心不趣入。乃至广说。若圣弟子。由出世道。离欲界欲。乃至具得离三界欲。尔时一切三界染污诸法种子。皆悉永害。何以故。由圣弟子于现法中。二不复堪任。从离欲退。更起下地烦恼现前。或生上地。亦不堪住。从彼没已。还生下地。如谷麦等。诸外种子。安量回处。或于干器。虽不生牙。非不种子。若火可损。尔时毕竟不成种子。内法种子。损伏永害。道理亦尔。问。此加行等四唯无漏。解云。通二。若加行智不通无漏。若加行道通漏无漏。问。四道中佛果有几。解云。有二。解脱胜进无趣求故。不断障故。故无二道。道离障故。是前品道之胜进故。非欲进断品名胜进道。

　　问。诸我我所有何别耶。解云。有体有用。主宰任持。二相别故。问。第四如云非我执等。所依取者。等取如何。解云。尽理而言。等取我所。边见我慢我爱。及以无明等。所依取故。

　　问。如非我所。何故我见等灭。所证真如。名无摄受。解云。于三地中有法爱故。寻教取如言证解等。有所系属。今执断故。故所显如无摄受也。问。第五六地。观四谛境及十二支。已得平等。无有染净。第七地中。纯无相观。理应离相。何故八地名不增减。离染净耶。解云。前地虽得。恶作功用。此地任运。偏得此名也。问。转依四义中能伏道中。有漏伏道。为唯渐亦能顿耶。解云。有释唯渐非顿。以力劣故。有释能顿。如世第一法。伏分别二鄣。顿不应起故。问。若加行智唯有漏者。加行智何。对法第十。金刚心有二道。一加行道。二无间道。解云。以无漏观心。任运趣入根本智故。非有漏也。又解云。彼据二乘。非菩萨也。以彼来能究竟故也。问。若加行智。唯有漏者。但言加行。非能断道。即摄有漏。非是断道。重言有漏。岂非重耶。解云。理实而言皆唯有漏。有漏道言但简无漏。有漏道中。亦有加行无间解脱三种道。六断中有三道故。加行智言。理观智中。简正后得二种智也。问。何故迷事随眠。通三智断。答。不违理故。此约二乘。非望菩萨。菩萨修位。不断迷事惑故。唯断所知。是根本智。间且地地中前八品。断迷事惑。第九品断第六识中俱生我见等。为数数入出观。为一观断。解云。此据二乘数入出观。若一观断者。前八迷事亦正智断。无一观中。正体后得二智别故。问。第六俱见。同第七惑。至金刚断。此有何共。解云。有上界圣人。起无漏道。却断下地我见种失。若许尔者。即应圣者。现惑闰生。违理教故。第七俱惑。非闰生故。此有四句。有依下地。断上随眠。如下地地得圣。断上地惑种。有依上地断下惑种。如生上地。得无学果。起道断下地第七俱惑。第三句。七生上下地断自地惑。第四句。除上尔所。此以六七相对。得成四句。又解云。菩萨亦能以后得智断。十地位中。断所知障。有执非执。非执者亦名迷事。故亦许断。以位障知故。如烦恼障。先断迷事。例亦无失。义准可知。大论五十。依有八种。一施设依。谓五取蕴。由依此蕴。施设有情命者等。及依此欲施设种种名字。生类种性寿量事等。是名施设依。二摄受依。谓七摄受。即自己。父母。妻子。奴婢。作使僮仆。明友。眷属七摄受事。三住持依。谓四种食。能令已生有情。得安住故。此则食为所依。四流转依。谓四种识住及十二支。四谓色受想行。识是所依。受等俱起。总说为住。或依五趣。识依四法。故论说云。色趣受趣等也。由此四趣识住及十二支。皆是流转之法。故名流转依也。五障碍依。谓天魔。谓有作善之处。皆往坏之。故障碍依也。六苦恼依。谓一切欲界。皆名苦恼依。由依此故。令诸有情。领受忧苦。七适悦依。谓静虑等至乐。由依此故。诸有情类。或入彼定。或生彼地。长夜领受静虑等至所有边适悦。八后边依。谓阿罗汉相续诸蕴。由依此故。诸阿罗汉。相续任持最后身。问。何者当常现常。解云。魏时有二三藏。同于内。各在别处翻译。南院安置勒那三藏。云众生身中。已具三十二相。一切功德。皆悉是常。但由障故。不得显现。后时断障部。此则佛身。更不别从净种而生。故名现常。由在南院。故曰有道法师。非是吴蜀故云南道。菩提留支在北院翻译。立云。一切众生。后时成佛。得有常之身。必从净种而生。生已常住。非谓众生已得常身。故曰当常。以在北院。名曰北道法师也。十地论颂云。定灭故者。定灭二字。双标二种。定即本性涅槃。灭即方便涅槃。以本定之。称为定也。断障显故称为灭者。如其次第。成同相本性不同相。为方便得也。

　　问。无余依界云何四种寂静。解云。大论五十。有此四种。一数教寂静者。无余依中。离离一切言教数量故。二一切依寂静者。即前八依。流转依等永离故。三依依苦寂静者。谓前八依所生诸苦。于无余依中。非但八依寂静。八依所生苦亦寂静。四依依苦生疑虑寂静者。若在有余依中。或异生等亦八依。或无学圣。唯后边依。于此依上有余若生。有余有情于依及苦。而生疑虑。为得究竟能灭此依及苦耶。为不尔耶。今于无余依中。此等诸疑。于中永断也。以依及苦。总永灭故断疑。胜鬘云。世尊。阿罗汉辟支佛。有怖畏故。是故阿罗汉辟支佛。有余生法不尽故。有生等者。解云。罗汉辟支佛利根者。得二种智。谓尽无生。若钝根者。但得尽智。不得无生智。何以然者。若钝根者。记缘惑灭。名为尽惑。恐退故。而不能缘。当蕴不生。故非无生。若利根。必定不退。当蕴定无生理。故得二智也。然此上地分为四分。谓尽智为二。谓我生已尽智中。更开梵行也已立智。于无生智中。不受后有智。更开所作已办智。此约二乘。于自乘中定性之者。于三界中果有段生死之中。已断除故。具此四智。故论中言。我生已尽梵行已立。所作已办不受后有。今此经中。有余生法不尽故。有生者。说我生已尽智也。余生法者。俱无明经地。名为集谛。有生者。变易苦谛也。有余梵行成故。不记者。三界烦恼对治道。名为梵行。而未能断所知障故。有余道可修。未满足故。名为不纯。记者具也。事不究竟故。当有所作者。解云。得烦恼对治道。未修断所知对治道。故云未究竟。当有所作者。当修断所知障对治故也。若就分段。应云所作已办。已断烦恼障故。若就变易。故云当有所作也。经云不度后故。当有所断者。解云。若约二乘自果。是不受后有智。今约变易生死果未尽。未尽故。故云不度彼。彼者变易果也。当有所断者。无明住地。为变易因故。故须断之。故云当有所断也。经云以不断故。去涅槃界远界。解云。以不断无明住地故。去常乐我涅槃界远也。解云。有余生法不尽故。有生者有苦谛也。余生法者集谛也。事不究竟故。当有所作者。有余道谛也。不度彼故。当有所断者。显余灭谛也。问。所弃舍中。余有漏法及劣无漏。二师别释。初师云。金刚心时。镜智得生。得名佛不。解云。此师之意。惟镜智生。然未成佛。以未起解脱道。证彼灭。此时但舍粗重。彼解脱生唯证灭也。三妙观察智。摄观无量总持定门者。摄谓摄持。观即观察。总持者。念慧为体。即陀罗尼门。定即三摩地门。谓申此智。摄持观察总持定门。发生功德珍宝也。问。四智心品。何故唯有二十二法。唯论前文。寻伺亦许无漏。解云。因中二智。容寻伺俱。今此因果合说。故不论之。

　　问。何故诸余功德。无量无边。何故四者摄之总尽。解云。诸功德。皆是四智作用差别。故不离智也。体摄用也。问。初师云。金刚心时镜智生者。此师如何解。对治无间位后。尽智等生。解云。此师意云。无间道者。更不隔越。即尽智等生同时。名无间也。

　　问。究竟位。相对何得名。解云。对二。二乘惟得菩萨涅槃卧尊胜。故二对。前四位因位。非究竟也。诸漏永尽者。离杂彼烦恼。非漏随增。离二缚义。性净者。简二乘无学。善有漏等。惟亦离缚。而非性净。是前有漏类故。犹有第七所知障俱。非性净故。圆者。异一切二乘。有漏无漏因未圆故。明者。简二乘无学无漏。彼望自乘惟圆不明也。问。第二师云。如来根境妙定生故。法界色摄。为取空境。为取定果。解云。此意由定方便为先。击净第八无漏法处。根境种生。若取定境。不应得与。非佛五识为本质也。问。既尔。如来身中。得有内外二处根境不耶。解云。但有根相。非五识依。以前五识性散乱故。问。第二师云。成事智与净第七相应。依眼等根缘色等境。是成事智。既无五识。此智与谁依眼等根耶。解云。第七同依五根缘五外境。是非成事。于根自在等发识故。问。究竟位云。此又安乐无逼恼故者。诸有漏善。亦得三果乐。亦无逼恼何别。解云。有漏善业。恼逼有情。三界变果故。非安乐也。自受用身云。及极圆净。常遍色身。解云。众德满足名圆。离障垢尽名净。时无间断名常。处无不称名遍也。相续言简自性身。无生灭故。堪然简变化身。有时简断故。问。若依分辨唯识。初师立义。相见分不实。以虚从实。名唯识者。无分别智。缘真如时。无有相分。如境非虚。如何以境从心。名唯识耶。解云。此师意云。今此论且除真如。非所变故。或于境中少分实有。位多分说。故言识也。或此师意。相分与识同种。故分虚空也。后师别种故并实有。谓诸如来有七最胜。第七名为住最胜。然位有三。谓圣天梵住。空无愿相。及灭尽定。是圣名住。四种静虑。四无色定。是名天住。四种无量。是名梵住。于三住中。如来多住中四最胜住。于圣位中。多住空门及以灭定。于天住中多住第四静虑。于梵住中多住大悲。圣位空门及以灭定最胜故。四种静虑定慧平故。依梵摩喻经。佛说法声有八种。谓最好声。易了知声。濡暖声。和调声。尊慧声。不误声。深妙声。不女声。问。云何一百三十佛不共法。答。如二十八说。谓三十二丈夫相。八十随好。四一切种清净。十力。四无所畏。三念住。不误。大悲。无忘失法。永断习气。一切种妙智。非二乘等共也。

　　问。云何三住。答。三十八云。谓圣天梵住。当知空无愿相及灭尽定。是名圣位。四种静虑及四无色。是名无住。四种无量是名梵住。于三住中。如来多住四最胜住。于圣住中。多住大悲。由是如来昼夜六时昼三夜三。常以佛眼观察世间。推增减。我应令谁未种善根。而种善根。乃至广说。问。一切如来功德平等以不。答。一切功德平等。唯除四事。一者寿量。二者名号。三者族姓。四者身相。一切如来于此四位。有增有减。非余功德。又非女身能证无上正等菩提。何以故。一切菩萨。于过第一无数劫时。已舍女身。乃至安妙菩提座。曾不为女。一切母邑多烦恼故。乃至广如大论三十八说。

　　成唯识论别抄卷第五
