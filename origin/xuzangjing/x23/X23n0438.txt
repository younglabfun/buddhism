卍新纂续藏经第 23 册 No. 0438 大日经义释


　　No. 438-A 毗卢遮那成佛神变加持经义释序

　　释　温古

　　持明藏宗分条流传译久矣世之学者多存有相罕契中道其瑜伽行法隐而未明夫法流不通弘道者之忧也此毗卢遮那经乃秘藏圆宗深入实相为众教之源尔厥有中天竺三藏字输婆迦罗僧诃唐号善无畏业该八藏名冠五天传受此经寔为宗匠顷有诏迎之常为扈从禅师一行命世之生也明鉴纵达智周变通今上屈之久宴中掖具如国史所载闻三藏蕴法宝之囊思起予之请承诏与三藏译出此经仍为笔受译语比丘宝月练诸教相善解方言非禅师不能扣其幽关非三藏莫能敡其至赜此中具明三乘学处及最上乘持明行法欲令学者知世间相性自无生故因寄有为广示无相一一推核㠯尽法界缘起耳当知无量事迹所有文言结会指归无非秘密之藏者也分为三十一品尚虑持诵者守文失意禅师又请三藏解释其义随而录之无言不穷无法不尽举浅秘两释会众经微言支分有疑重经搜决事法图位具列其后次文删补目为义释勒成十四卷以梵文有一二重缺纤芥䊸回开元十五年禅师没化都释门威仪智俨法师与禅师同受业于无畏又闲梵语禅师且死之日属仗法师求诸梵本再请三藏详之法师閟其文墨访本未获之顷而三藏弃世咨询无所痛哉禅师临终叹此经幽宗未及宣衍有所遗恨良时难会信矣夫经中文有隐伏前后相明事理互陈是佛方便若不师授未寻义释而能游入其门者未之有矣温古尝接诸贤末肆预闻此经至于绝待妙行非敢窥测不揆愚昧注心归仰辄㠯疏拙之思叙其本末焉。

　　重刻毗卢遮那成佛神变加持经义释　凡例现行本文字差脱颇多不便看读今据古藏本挍仇订正但其原本有疑误者书疑误恐剩若其形误无疑者辄改正焉。标书一本者即异本也其书三本则有七卷若十卷若十四卷者并备校阅也书山本则传教大师勘定本是也智证大师将来十卷者则直书智证本疏则弘法大师将来二十卷者也。真言并梵名等副梵字者诸本并隔字书之恐后人所加非疏者意而今悉准原本或傍书对注或隔字书之。经疏烂脱原出于圣意盖为防慢法者今不敢改一字然先哲口授所传非一原本附之今并除去读者宜禀师家提命也。

　　慈勇　钦识

　　毗卢遮那成佛神变加持经义释目次卷第一序凡例入真言门住心品第一卷第二入真言门住心品之余卷第三入漫荼罗具缘真言品第二卷第四入漫荼罗具缘真言品之二卷第五入漫荼罗具缘真言品之三卷第六入漫荼罗具缘真言品之四卷第七息障品第三普通真言藏品第四卷第八世间成就品第五悉地出现品第六卷第九悉地出现品之余成就悉地品第七转字轮漫荼罗行品第八卷第十转字转漫荼罗行品之余密印品第九卷第十一字轮品第十秘密漫荼罗品第十一卷第十二秘密漫荼罗品之余入秘密漫荼罗法品第十二住秘密漫荼罗位品第十三秘密八印品第十四持明禁戒品第十五阿阇梨真实智品第十六布字品第十七卷第十三受方便学处品第十八说百字生品第十九百字果相应品第二十百字位成品第二十一百字成就持诵品第二十二卷第十四百字真言法品第二十三说菩提性品第二十四三三昧耶品第二十五说如来品第二十六世出世护摩法品第二十七说本尊三昧品第二十八说无相三昧品第二十九世出世持诵品第三十嘱累品第三十一缘起䟦

　　毗卢遮那成佛神变加持经义释目次(终)

　　No. 438

　　毗卢遮那成佛神变加持经义释卷第一

　　沙门　一行　述记

　　入真言门住心品第一

　　大毗卢遮那成佛神变加持经者梵音毗卢遮那此翻是日之别名即除暗遍明之义然世间日则有方分若照其外不能及内明在一边不至一边又唯在昼光不烛夜如来智慧日光则不如是遍一切处作大照明无有内外方所昼夜之别复次日行阎浮提一切卉木丛林如其性分各得增长世间众务因之得成如来日光遍照法界复能平等开发无量众生种种善根乃至世出世间殊胜事业莫不由之而得成办又如重阴昏蔽日轮隐没亦非坏灭猛风吹云日光显照亦非始生佛心之日亦复如是虽为无明烦恼戏论重云之所覆障而无所减究竟诸法实相证时圆明无际而无所增以如是等种种因缘世间之日不可为喻但取其少分相似故加以大名曰摩诃毗卢遮那也成佛者是具足梵音应云成三菩提是正觉正知义谓以如实智知过去未来现在众生数非众生数有常无常等一切诸法皆了了觉知故名为觉而佛即是觉者故就省文但云成佛神变加持者旧译或云神力加持或云佛所护念然此自证三菩提出过一切心地现觉诸法本初不生是处言语究竟心行亦寂若离如来威神之力则虽十地菩萨尚非其境界况余生死中人尔时世尊往昔大悲愿力故而作是念若我但住如是境界则诸有情不能以是蒙益是故住自在神力加持三昧普为一切众生示种种诸趣门所喜见身说种种性欲所宜闻法随种种心行开观照门然此应化非从毗卢遮那身或从语或从意生于一切时处起灭边际俱不可得譬如幻师以咒术力加持药草能现种种未曾有事五情所对悦可众心若舍加持然后隐没如来金刚之幻亦复如是缘谢则灭机兴则生即事而真无有终尽故曰神力加持经若据梵本应具题云大广博经因陀罗王因陀罗者帝释也言此经是一切如来秘要之藏于大乘众教威德特尊犹如千目为释天之主今恐经题太广故不具存也。

　　入真言门住心品者梵本具有二题初云修真言行品次云入真言门住心品窃谓入住之义已兼修行故离烦文但着其一真言梵曰漫怛罗即是真语如语不妄不异之音龙树释论谓之密号旧译云咒非正翻也此品统论经之大意所谓众生自心即是一切智智如实了知名为一切智者是故此教诸菩萨直以真语为门自心发菩提即心具万行见心正等觉证心大涅槃发起心方便严净心佛国从因至果皆以无所住而住其心故曰入真言门住心品也入真言门略有三事一者身密门二者语密门三者心密门是事下当广说行者以此三方便自净三业即为如来三密所加持乃至能于此生满足地波罗蜜不复经历劫数备修诸对治行故大品经云或有菩萨初发心时即上菩萨位得不退转或有初发心时即得无上菩提便转法轮龙树以为如人远行乘羊去者久久乃到乘马则差速若乘神通人于发意顷便至所诣不得言发意间云何得到神通相尔不应生疑则此经深旨也。

　　经云如是我闻一时薄伽梵住如来加持法界宫者经初五义如智度论中广明然此经梵本阙无通序阿阇梨云毗卢遮那大本有十万偈以浩广难持故传法圣者采其宗要凡三千余颂虽真言行法文义略周以非大经正本故不题通序今以例加之于义无伤也薄伽梵者论师所解具有六义今此宗中薄伽是能破义如人执持利器多所摧伏其本未有此名世议观其事迹故号为能破者世尊亦尔以大智明破一切识心无明烦恼此等本自无生亦无相貌然慧曰出时暗惑自除是故义名为破释论亦云婆伽名破婆名能能破淫怒痴故名婆伽婆二乘虽破三毒亦不了了尽如盛香器余气故在又如草木薪火以力薄故灰炭不尽如来如劫烧火一切都尽无烟无炭故名婆伽婆复次帝释声论谓女人为婆伽是欲求因缘能息烦恼义又是所从生义金刚顶宗即翻此义云女人者即是般若佛母无碍知见人皆悉从是生其有志求因缘得与相应烦恼戏论皆悉永息非如世间欲热虽小止息而实更增也以密教不可直宣故多有如是隐语学者当触类思之又薄伽梵者即带有声如人多有资财名持资财者以有金故名持金者以如来具殊胜德名持众德者释论亦云婆伽言德婆者言有是名有德婆伽名曰名声婆者言有是名有名声一切世间无有德名声如佛者则其义也经中多译为世尊是叹德之总称西方语法言及尊者不敢直斥其名必先叹其功德如云大智舍利弗神通目犍连头陀大迦叶持律优波离等故此经中例云薄伽梵毗卢遮那今顺此方文势或以世尊居下也。

　　经云薄伽梵住如来加持者薄伽梵即此毗卢遮那本地法身次云如来是佛加持身其所住处名佛受用身即以此身为佛加持住处如来心王如诸佛住而住其中既从遍一切处加持力生即与无相法身无二无别而以自在神力令一切众生见身密之色闻语密之声悟意密之法随其性分种种不同即此所住名加持处也次又释叹加持住处故云广大金刚法界宫大谓无边际故广谓不可数量故金刚喻过一切语言心行适无所依不示诸法无初中后不尽不坏离诸过罪不可变易不可破坏故名金刚如世间金刚宝有三事最胜一者不可坏故二者宝中之上故三者战具中胜故此与释论三种金刚三昧中喻意大同法界者广大金刚智体也此智体者所谓如来实相智身以加持故即是真实功德所庄严处妙住之境心王所都故曰宫也此宫是古佛成菩提处所谓摩醯首罗天宫释论云第四禅五种那含住处名净居天过是以往有十住菩萨住处亦名净居天曰大自在天王是也今此宗明义以自在加持神心所宅故名自在天宫也随如来有应之处无非此宫不独在三界之表也。

　　一切持金刚者皆悉集会次明妙眷属也如来在此宫中为独处郎有眷属乎故云此中乃有无边眷属常所集会所谓执金刚等也梵云伐折罗陀罗此伐折罗即是金刚杵陀罗是执持义故旧译云执金刚神今谓持金刚兼得浅深二释于义为胜故随文便互存其辞若世谛常途所表则云生身佛常有五百执金刚神翊从侍卫然此宗密意其伐折罗是如来金刚智印如是智印其数无量能持此者亦复无边所以然者心王所住之处必有尘沙心数以为眷属今者心王毗卢遮那成自然觉尔时一切心数无不入即金刚界中成如来内证功德差别智印如是智印唯佛与佛乃能持之约菩提义即有无量无边金刚印约佛陀义即有无量无边持金刚者由此众德悉皆一相一味到于实际故名集会若少分未等一法未满即不名一切集会也然以自在神力所加持故即从心王毗卢遮那现加持尊特之身尔时无量法门眷属一一皆现执金刚身显发如来威猛大势譬如帝释手执金刚破修罗军今此诸执金刚亦复如是各从一门持大空之战具能坏除众生无明坚执一切烦恼故以相况也。

　　如来信解游戏神变生大楼阁宝王高无中边诸大妙宝王种种间饰菩萨身为师子座者大众已集应有说法处故次明所住楼阁及师子座也信解者始从真正发心乃至成佛于是中间通名信解地梵云微吃哩抳多是踊跃义游戏义神变义谓从初发心以来深种善根起种种愿行庄严佛土成熟众生恒殊胜进不休息故即是超升腾跃义如人掉动鼓舞能以善巧三业普悦众心故此腾跃即名游戏如是游戏即是菩萨自在神通言毗卢遮那本行菩萨道时以一体速疾力三昧供养无量善知识遍行无量诸度门自利利他法皆具足能得如是如来智宝之所集成秘密庄严法界楼观于一切实报所生最为第一犹如真陀摩尼为诸宝之王故曰游戏神变生大楼阁宝王也其高无穷当知广亦无际以边不可得故亦复无中此是遍一切处身之所住处当知如是楼观亦遍一切处也。

　　次明楼观庄严之相犹如有人以种种杂色金刚严饰金刚然其体性无有差别今亦如是还以如来种种功德宝王间饰楼阁宝王何以故更无有法出过如是宝性故然此第一寂灭之相以如来加持神力令应度者随诸法门表像若可见闻触知即以此为门而入法界如善财入弥勒宫殿因缘此中应广明菩萨之身为师子座者上说金刚法界宫即是如来身次云大楼阁宝王亦即是如来身今云师子座当知亦尔所以云菩萨身者谓本行菩萨道时次第修行地波罗蜜乃至第十一地当知后地即以前地为基故云以菩萨身为师子座释论云譬如师子于众兽中独步无畏佛亦如是于九十六种外道中一切降伏无畏故名人中师子其所坐处若床若地皆名师子座今此宗明义言师子者即是勇健菩提心从初发意以来得精进大势无有怯弱犹如师子随所执搏必获无遗即是自在度人无空过义也若浅略释者言诸菩萨深心敬法乃至以身荷载佛师子座故曰菩萨之身为师子座也。

　　其金刚名曰虚空无垢执金刚乃至金刚手秘密主如是上首十佛刹微尘数等持金刚众俱及普贤菩萨慈氏菩萨妙吉祥菩萨除一切盖障菩萨等诸大菩萨前后围绕而演法者次列同闻众也问曰佛所说经何故先明住处眷属耶答曰譬如国王若有政令必先出居外朝制断刑赏时史着记云某时王在某处与某甲大臣等集议有如是教命欲令境内信伏行之不疑故法王亦尔将说大法必于大眷属菩萨众中令作证明以是因缘闻者生信由信心故能入如是法中修行得证倍复生信故先列处及众也虚空无垢执金刚者即是菩提心体离一切执诤戏论如净虚空无有障翳无垢无染亦无分别如此之心即是金刚智印能持此印名虚空无垢执金刚也次虚空游步执金刚者游步是不住义胜进义神变义以净菩提心于一切法都无所住而常进修万行起大神通故曰虚空游步复次虚空无垢执金刚者即阿字门平等种子修无住行譬如种殖方便根芽渐生故次明发行金刚印也第三虚空生执金刚者如萌芽已生四大时节为缘虚空不碍念念滋长菩提心亦复如是以无所得为方便万行为缘得真实生真实生者所谓大空生故名虚空生第四被杂色衣执金刚者如萌芽增长茎叶华实渐次滋繁菩提心树王万德开敷亦复如是故云具种种色复次以种种法界色染此无垢菩提心成大悲漫荼罗故名被杂色衣第五善行步执金刚者此善字梵云毗质多罗有端严义种子义譬如已得果实复还为种子也善行步者即是诸佛威仪谓善知时宜可度不可度等种种通塞以身口意方便俯应群机曲中规矩皆成佛事故以为名也第六住一切法平等执金刚者谓住一切佛平等性也谓因果自他有为无为等一切诸法入此如实智中究竟平等同一实际能持此智故以为名也然上来五句亦皆是如来真实功德无深浅之殊为欲分别令易解故作次第说耳第七哀愍无量众生界执金刚者此哀愍亦名救度谓已住平等法性自然于一切众生发同体悲愍之心诸众生界无量故如是大悲亦无限量此是如来一德故能持者因以为名第八那罗延力执金刚者已发哀愍之心若具大势则能救护故次明也经中挍量六十象力不如一香象力乃至末后那罗延力最胜佛生身一一毛孔皆等那罗延力故以喻法界身那罗延力第九大那罗延力执金刚者谓持秘密神通力也如一阐提必死之疾二乘实际作证已死之人诸佛医王明见如来性故则能必定师子吼于救疗因缘心不怯弱诸菩萨尚不能尔故复明不共一切摩诃那罗延力第十妙执金刚者妙名更无等比更无过上义犹如醍醐融妙已极不可复增常不变易无间无杂如来亦尔一切功德悉皆无比无上诸有所作亦唯为此一事因缘故名妙执金刚第十一胜迅执金刚者胜谓大空大空即是遍一切处故能起速疾神通也住此乘者初发心时即成正觉不动生死而至涅槃故名胜迅第十二无垢执金刚者即是离一切障菩提心也譬如真金刚体性纯净若种种炼冶众宝磨莹倍复光明则知初质尚与微垢共住能持此毕竟净金刚印因以为名第十三刃迅执金刚者此刃字梵文是忿中之忿利中之利义翻犹如刀刃也持此金刚利智一切难断处悉断难伏处悉伏故以为名第十四如来甲执金刚者如来甲所谓大慈由此严身故摄护众生施作佛事不为一切烦恼所伤无能降伏俎坏之者故以为名第十五如来句生执金刚者句名住处即大空也诸佛自证功德从如来性生此加持身从如来自证功德生以不离阿字门故名如来句生第十六住无戏论执金刚者所谓住大空慧也谓观缘起实相无生无灭不断不常亦非去来一异是处诸戏论息犹如涅槃持如是智印故得名也第十七如来十力生执金刚者谓佛方便智如是妙权从何处生谓从如来十智力生持如是印故得名也第十八无垢眼执金刚者即如来五眼以菩提心毕竟净故以一切种智观一切法了了见闻觉知无所挂碍能持如是金刚印故以为名第十九金刚手秘密主者梵云播尼即是手掌掌持金刚与手执义同故经中二名互出也西方谓野叉为秘密以其身口意速疾隐秘难可了知故旧翻或云密迹若浅略明义秘密主即是夜叉王也执金刚杵常侍卫佛故曰金刚手然是中深义言夜叉者即是如来身语意密唯佛与佛乃能知之乃至弥勒菩萨等于如是秘密神通力所不及秘中最秘所谓心密之主故曰秘密主能持此印故云执金刚也如是上首十佛刹微尘数等持金刚众俱者若具存梵本于列名下一一皆有多声应云虚空无垢等虚空游步等乃至秘密主等所以然者此等上首执金刚一一皆有无量眷属部类大本当具存耳然统其纲要则枝末随之于宗通之用不足为阙所云十佛刹微尘数者如来差别智印其数无量非算数譬喻之所能知且以如来十种智力各对一佛刹微尘以表众会之数世界海世界性及一佛刹义如释论中广明然此毗卢遮那内证之德以加持故从一一智印各现执金刚身形色性类皆有表像各随本缘性欲引摄众生若诸行人殷勤修习能令三业同于本尊从此一门得入法界即是普入一切法界门也。

　　次列菩萨众以四圣者而为上首前明诸执金刚一向是如来智印今此菩萨义兼定慧又兼慈悲故别受名也亦是毗卢遮那内证功德如执金刚有十佛刹微尘众当知是诸菩萨法门相对亦有十佛刹微尘众以加持故然各从于法界一门现为一善知识身也又般若释论生身佛成道时阿难密迹力士等是名内眷属舍利弗目连等诸圣人及弥勒文殊诸阿毗䟦致一生补处菩萨等是名大眷属今谓佛加持身亦复如是诸执金刚各持如来密印名内眷属诸菩萨大悲方便普门摄受无量众生辅佐法王行如来事名大眷属故大品云欲为诸佛内眷属欲得大眷属者当学般若波罗蜜也普贤菩萨者普是遍一切处义贤是最妙善义谓菩提心所起愿行及身口意悉皆平等遍一切处纯一妙善备具众德故以为名慈氏菩萨者谓佛四无量心今以慈为称首此慈从如来种性中生能令一切世间不断佛种故曰慈氏上云普贤是自证之德本愿已满欲化众生令得此道故次明之也妙吉祥菩萨者妙谓佛无上慧犹如醍醐纯净第一室利翻为吉祥即是具众德义或云妙德亦云妙音也即言以大慈悲力故演妙法音令一切闻故次弥勒明之除一切盖障菩萨者障谓众生种种心垢能翳如来净眼不得开明若以无分别法灭诸戏论如云雾消除日轮显照故曰除盖障如来诸有所说悉皆为此一事因缘故次妙音明之复次行人虽学般若波罗蜜若无禅定犹如盲者虽遇日光无所能为故次文殊妙慧明除盖障三昧也此四菩萨即是佛身四德有所偏阙即不能成无上菩提是故列为上首以统尘沙众德诸大菩萨者具出梵文应云摩诃菩提萨埵释论云菩提名诸佛道萨埵名众生或名勇心是人尽欲得诸佛功德其心不可断不可破如金刚山是名萨埵复次此人心能为大事不退不转大勇心故多众生中起大慈悲成立大乘能行大道得最大处故必能说法破一切众生大邪见大爱大我心等诸烦恼故名为摩诃萨埵阿阇梨云据正义当云菩提索哆此索哆者是忍乐修行坚持不舍义也然声明有如是法若论文字其义虽正音韵或不流便者得取便安之故世论师谓为萨埵欲传习者随顺其辞。

　　就瑜伽宗萨埵略有三种一者愚童萨埵谓六道凡夫不知实谛因果心行邪道修习苦因恋着三界坚执不执不舍故以为名二者有识萨埵即二乘也才觉知生死过患自求出离得至涅槃染着化城兴灭度想于如来功德未生愿乐之心故以为名三者菩提萨埵无上菩提出过一切臆度戏论种种过失是一向纯善白净微妙不可譬类义即是众生本性不思议心也能忍如是成道事愿乐修行坚固不动故名菩提索哆于如是人中功业最大堪能转授一切众生故名摩诃萨埵此等大众前后围绕大日世尊以无量身口意业供养恭敬为听法故故次明群机嘉会之时所同闻法即经所谓越三时如来之日加持故身语意三平等句法门也然此经流布阎浮提略有十万偈若十佛刹微尘大众各各广演身口意差别法门则无限量此说法时分复当云何故结集者云尔时住于佛日而衍说法也如世间时分则有过去未来现在长短劫量种种不同且约日行四天下一周昼夜各有初中后分乃至三十时等刹那不住代谢相推以净眼观之三际之相了不可得无终无始亦无去来此实相之日圆明常住湛若虚空无有时分修短之异然以佛神力故故令瑜伽行者于无量劫谓如食顷或演食顷为无量劫延促自在咸适众机无定相可得故云如来日也如此时中佛说何法即是身语意平等句法门言如来种种三业皆至第一实际妙极之境身等于语语等于心犹如大海遍一切处同一咸味故云平等也句者梵云钵昙正翻为足声论是进行义住处义如人进步举足下足其迹所住处谓之钵昙言辞句逗义亦如是故同一名耳。

　　今就此宗谓修如是道迹次第进修得住三平等处故名为句即以平等身口意秘密加持为所入门谓以身等之密印语等之真言心等之妙观为方便故逮见加持受用身如是加持受用身即是毗卢遮那遍一切身遍一切身者即是行者平等智身是故住此乘者以不行而行以不到而到名为平等句一切众生皆入其中而实无能入者无所入处故名平等法门则此经之大意也。

　　时彼菩萨普贤为上首诸执金刚秘密主为上首毗卢遮那如来加持故奋迅示现身无尽庄严藏乃至有情类业寿种除复有芽种生起者谓将说此平等法门故先以自在加持感动大众悉现普门境界秘密庄严不可思议未曾有事因彼疑问而演说之则闻者信乐倍增深入悟义如法华序分从地涌出品因缘此中当广说之复次普贤秘密主等上首诸仁者即是毗卢遮那差别智身于如是境界又久通达然此诸解脱门所现诸善知识各引无量当机众同入法界漫荼罗为饶益此初入法门实行诸菩萨故如来加持奋迅示现身大神通力也如师子王将欲震吼必先奋迅其身呈现威神材力然后发声如来亦尔将欲必定师子吼宣说一切智门故先奋迅示现无量庄严藏所谓庄严者谓从一平等身普现一切威仪如是威仪无非密印从一平等语普现一切音声如是音声无非真言从一平等心普现一切本尊如是本尊无非三昧然此一一三昧差别之相皆无边际不可度量故名无尽庄严如来秘密慧也经云除盖障菩萨于法会中欲知佛身量故令大目连寻之上至梵宫犹睹如来若对目前佛身威仪说法音声与本无异乃至尽其神力往诣佗方佛土亦不异梵宫尔时除盖障菩萨及以目连不能测故即自往观察过十方各如恒河沙世界皆见如来不起于座而演说法乃至周极十方尽其神通势力亦复如是然后还归方见除疑天女去佛不远入于三昧便作是念我闻此天女通达无量三昧门我当观之今住何定也又尽心力观之不测其心所行之处聚集无量天鼓一一皆如须弥山王以神力同时发声欲令出定而不能得乃至佛言我未发菩提心时是天女已能住此三昧即是无边际义也如是毗卢遮那普于十方一切世界一一皆现佛加持身是一一身各有十佛刹微尘等菩萨金刚大众此诸大众诸根相好亦复无边如胡麻中油遍满法界于中无空隙处又如国王有大库藏若须示人则自在开发而陈布之故曰庄严藏也复次此诸大众但以佛威神力故得见如是不思议境界如来若舍加持即不现前非其自心限量之所能及如行者内修般舟三昧外蒙神力护持能以父母生身见十方佛如清夜无云仰观众星听闻法音了了无碍然此境界由行者心净故生耶由佛加被故生耶若由内心即是从自性生若由佛力即是从佗性生悉皆不异外道论义以自佗无故和合亦无又复非无因缘而得成就何以故内因外缘随有所阙即不现前故当知如是庄严相显时无所从来隐时亦无所去毕竟平等不出于如故经云非从毗卢遮那佛身或语或意生一切处起灭边际不可得而毗卢遮那一切身业一切语业一切意业一切处一切时于有情界宣说真言道句法此转释佛庄严藏所以无尽无边际者以不异如来遍一切处常住不灭之身也虽常无起灭而能以一切三业普于十方三世一切时处说最实道教化群生轨匠其心令至佛道。

　　经云又现执金刚普贤莲华手菩萨等像貌普于十方宣说真言道清净句法所谓初发心乃至十地次第此生满足缘业生增长有情类业寿种除复有芽种生起者又广前相言非但示现佛身充满十方一切世界所现金刚菩萨等身亦复遍一切处也如十佛刹微尘数诸执金刚菩萨等身口心印差别不同如是一一本尊像类眷属皆如毗卢遮那充满十方一切世界如因陀罗网互不相妨今略举三圣者以为称首也执金刚对金刚智慧门降伏方便普贤对如如法身门寂灾方便观音对莲华三昧门增益方便举此三点则无量不思议妙用皆已摄在其中故特言之所云等者乃至诸天八部五通神仙如外现曼荼罗之所表示例可知也如是等种种因缘无数方便普门应现教化群生虽浅深不同粗妙互异然究其实事无非秘密加持各能开示如来清净知见若离如是实相印余皆爱见所生与天魔外道作诸营侣岂得名为清净句耶次又释言所谓清净句者即是顿觉成佛神通乘也如余乘菩萨志求无上菩提种种勤苦不惜身命经无数阿僧祇劫或有成佛或不成佛者今此真言门菩萨若能不亏法则方便修行乃至于此生中逮见无尽庄严加持境界非但现前而已若欲超升佛地即同大日如来亦可致也复次行者初发心时得入阿字门即从如来金刚性生芽当知此芽一生运运增进更无退义乃至成菩提无行可增然后停息故云次第此生满足此中次第者梵音有不住义精进义遍行义谓初发心欲入菩萨位故于此真言法要方便修行得至初地尔时以无所住进心不息为满第二地故复依真言法要方便修行得入三摩地如是次第乃至满足十地唯以一行一道而成正觉若于异方便门开显密意亦皆不离如是宝乘也缘业生者谓诸有情痴爱因缘造身口意种种虚妄不清净业乘如是业生六趣身增长轮回备受诸苦今修平等三业清净慧门一切蕴阿赖耶业寿种子皆悉焚灭得至虚空无垢大菩提心一切如来平等种子从悲藏中生法性芽乃至茎叶华果遍满法界成万德开敷菩提树王然以四不生义观之都无所趣亦无起处当知此生即是大空生也故云有情类业寿种除复有芽种生起复次如来所现十佛刹微尘数等诸善知识及法界门假令次第观听则无量无边阿僧祇劫不可周遍以佛日加持故于会坐之顷皆悉现前即是将说此经示不可思议神通瑞相也如文殊师利睹见白毫所照万八千土诸菩萨种种因缘皆是行菩萨道即知诸佛将欲开权显实说法华经当知金刚手等亦复如是普见加持世界唯说平等法门即知如来将演遍一切乘自心成佛之教故下文所问乘此而生也。

　　尔时执金刚秘密主于彼众会中坐白佛言世尊云何如来应供正遍知得一切智智乃至如是智慧以何为因云何为根云何究竟者如来自证之智设以神力加持亦不可示人前云奋迅示现无尽庄严藏者皆外用之迹耳智者见其条末则谕其宗本如观象迹超绝众群其所蹂践倍复深广虽不睹其形当知此象身力必大又如迅雷澍雨能令鸟兽震死百川奔涌怀山襄陵虽不测其本当知此龙威势必大今诸大众亦复如是以睹如来无尽身口意能一时普应法界众生妙合根宜曲成佛事则知如来智力必于一念普鉴群机本末因缘究竟无碍照俗之权尚尔其契实智之境当复云何若法不然则有微迹可寻我已尽睹然不知是法从何得之故执金刚手因众会疑心而问佛言云何如来应供正遍知得此一切智智也梵本云怛佗揭多者怛佗是如义揭多是来义知解义说义去义如诸佛乘如实道来成正觉今佛名如是来故名如来一切诸佛如法相知解知已亦如诸法实相为众生说今佛亦如是故名如实知者名如实说者一切诸佛得如是安乐性直至涅槃中今佛亦如是去故名如去释论具含有四义然古译多云如来有部戒本云如去阿阇梨意存如去如说今且顺古题也梵本云阿罗诃者阿罗是烦恼诃是害义除义释论谓之杀贼佛以忍进铠甲乘持戒之马定弓慧箭外破魔王军内灭烦恼贼故以为名又阿名为不罗诃名生谓佛心种子后世田中不生无明㲉皮脱故复次阿罗诃是应受供养义以有如是功德故应受天人最上供养故以为名也梵云三藐三佛陀者三藐名正三名遍佛陀名知故曰正遍知也释论云若有人言何以故但佛如实说如来如去故应受最上供养耶以佛得正遍智慧故正名诸法不动不坏相遍名不为一法二法故以悉知一切法无余是名三藐三佛陀然此宗中佛陀名觉是开敷义谓由自然智慧遍觉一切法如盛开敷莲华无有点污亦能开敷一切众生故名佛也梵云萨婆若那若那即是一切智智释论云萨婆若多者即一切智一切谓名色等无量二法门各摄一切法如是无量三四五六等乃至阿僧祇法门各摄一切法是一切法中一相异相漏相非漏相作相非作相等一切法各各相各各力各各因缘各各果报各各性各各得各各失一切智慧力故一切世一切种相尽遍知是名萨婆若今谓一切智智即是智中之智也非但以一切种遍知一切法亦知是法究竟实际常不坏相不增不减犹如金刚如是自证之境说者无言观者无见不同手中庵摩勒果可转授佗人也若可以言语授人者释迦菩萨蒙定光授决之时即应成佛何以故具修方便要待无师自觉方名佛耶又如目睹世人为刀杖所伤虽复信其受苦无可疑惑然种种令说终不证知若自身触受乃得明了耳问意言云何令我等逮得如是自觉之慧云何得此慧已能为无量众生广演分布随种种趣种种性欲种种方便道宣说一切智智所谓安立无量乘示现无量身各各同彼言音住彼威仪而此一切智道犹同一味所谓如来解脱味此妙方便复云何而得也此中种种趣者梵云娜衍亦名为道下云大乘道等义同也毗婆沙说有五道摩诃衍人多说六道如是广衍乃至此世界中已有三十六俱胝众生趣何况十方一切世界耶性欲者欲名信慧喜好乐如孙陀罗难陀好五欲提婆达多好名闻等乃至诸得道人亦各有所好大迦叶好头陀舍利弗好智慧离婆罗多好坐禅优婆离好知毗尼阿难好多闻等当广说之性名积习相从性生欲随性作行或时从欲为性习欲成性性名染心为事欲名随缘起是事释论中具明种种方便道者龙树云般若与方便等本体是一而所用有异譬如金师以巧方便故以金作种种异物虽皆是金而各异名今毗卢遮那亦复如是能以遍一切处真金智体造种种乘复次此中问意即是发起大悲胎藏曼荼罗也于萨婆若平等心地画作诸佛菩萨乃至二乘八部等四重法界圆坛此一一本尊身语心印皆是一种差别乘且如有人志求五通智道即从大悲胎藏现韦陀梵志形为说瞿昙仙等真言行法行者精勤不久成此仙身更转方便即成毗卢遮那身也如是或现佛身说种种乘乃至现非人身说种种乘随类形声悉是真言密印或久或近无非毒鼓因缘故经云皆同一味所谓如来解脱味也所以然者一切众生色心实相从本际已来常是毗卢遮那平等智身非是得菩提时强空诸法使成法界也佛从平等心地开发无尽庄严藏大漫荼罗已还用开发众生平等心地无尽庄严藏大漫荼罗妙感妙应皆不出阿字门当知感应因缘所生方便亦复不出阿字门譬如大海中波涛相激迭为能所然亦皆同一味所谓咸味也。

　　复次执金刚承佛神力为欲发起大悲胎藏秘密方便故复说五种譬喻所谓虚空地水火风也初句云譬如虚空界离一切分别无分别无无分别如是一切智智离一切分别无分别无无分别者如毗婆沙义虚空无过无德今如来智身离一切过万德成就云何得相喻耶但取其少分相似以况大空耳此中相况有三义一者虚空毕竟净故二者无边际故三者无分别故一切智心性亦如是故以世间易解空譬难解空也初云离一切分别梵云劫波次云无分别者梵云劫波夜帝所以重言是分别之上更生分别义例如寻伺略观时名寻谛察名伺又如眼识生时有粗分别次意识生是细分别旧译或以劫波为妄执喻意云犹如虚空以无妄执分别故无分别亦无也又如虚空离种种显形色相无所造作而能含容万像一切草木因之生长有情事业依之得成佛智虚空亦复如是虽离一切相常无起作而无量度门种种妙业皆得成办故以为喻也第二句云譬如大地一切众生依如是一切智智天人阿修罗依者如世间百谷众药卉木丛林随其性分无量差别皆从大地而生根芽乃至茎叶华果次第成就为一切众生作依止处养育之不亦作是念我今荷负一切世间不念恩德无有劳倦增之不喜减之不忧深广难测不可倾动一切智地亦复如是大悲曼荼罗一切种子之所出生即此诸乘无量事业所依止处于生死涅槃其心平等世间八风不能动摇以如是等少分相似故为喻也第三句云譬如火界烧一切薪无有厌足如是一切智智烧一切无智薪无有厌足譬如火种假使积薪充满世界皆如须弥山王次第焚之无有怯弱不作是念我当烧尔所薪不烧尔所薪炽然不息胜进无厌要所焚尽已然后随灭如来智火亦复如是烧一切戏论烦恼薪乃至缘待皆尽即此慧光亦无所依复次如世间之火贵贱所同用能于暗夜而作照明迷惑颠坠者咸得正路又悉能成就一切诸物如是一切智火圣者异生平等有之于无始大夜之中令诸行人见如实道次第成就一切佛法故以为喻第四句云譬如风界除一切尘如是一切智智除去一切诸烦恼尘者如大风起时烟云尘雾一切消除大虚澄廓三辰炳现蔚蒸热恼众生皆得清凉能使卉木丛林开荣增长亦能摧坏一切物类又如风性遍无所依自在旋转无能挂碍如来慧风亦复如是涤除一切障盖烦恼游尘令证涅槃清凉法性又复能令一切世出世间善法增长摧坏无明大树拔其根本而此无障碍力都无所依故以为喻也第五句云譬如水界一切众生依之欢乐如是一切智智为诸天世人利乐者如水大德从高赴下多所饶益能润草木而生华果又复本性清洁无垢无浊悉能满足饥渴众生洗诸滓秽蠲除热恼澄深难入不可测量于坑陷之处性皆平等如来智水亦复如是从真法界流趣世间润诸等持生助道法成大果实利益群生体无烦恼故清洁能离诸惑故无垢一相非异故无浊诸有得之思愿尽息获清凉定洗除尘劳湛寂难思证平等性故以为喻也复次金刚手说此五喻即是发起下文五字义也阿字门为地嚩字门为水啰字门为火诃字门为风佉字门为空又如世间种子地水火风为缘虚空不碍然后得生随阙一缘终不增长一切智性如来种子亦复如是即用一切智门五义自为众缘能至菩提常住妙果所谓不可思议不生不灭之因缘也金刚手睹如来独一法界加持之相心所惟忖必知将说如是法门故先喻其功德发起大会生解之机然后问佛如是智慧以何为因云何为根云何为究竟耶。

　　从此以后如来智印定其心广分别说例如弥勒菩萨睹佛神通之瑞即时愤愤悱悱心有所疑为说道场所得法为授菩提记文殊发挥名体指云妙法莲华然后如来印以实相乘机演说令动执之徒得离疑网譬如春阳之始萌种甲坼雷风鼓动时雨润洒得离莩壳由然出生若无机之人则虽遇际会不能发起深益也。

　　毗卢遮那佛告持金刚秘密主言善哉善哉执金刚善哉金刚手汝问吾如是义汝当谛听极善作意吾今说之乃至诸法无相谓虚空相者以执金刚手秘密之主预测如来加持深意又能发起时众作生解因缘仰测圣心不失机会故重言善哉善哉我观一切天人沙门婆罗门乃至浅行诸菩萨无能于世尊前发如是问者所以者何以此三句中悉摄一切佛法秘密神力甚深之事故复叹言善哉金刚手汝能问吾如是义也以如来善哉言音所加持故尔时金刚手无量功德倍复增明于所受法终无漏失次即诫言汝当谛听极善作意吾今说之亦为未来弟子明此嘱耳深心受法之仪式也故释论云若人心善直信是人可听法若无是相则不能解如说偈云听者端视如渴饮一心入于语义中踊跃闻法心悲喜如是之人应为说及无尽意经用心听法有二十功德当广说之。

　　经云佛告金刚手菩提心为因大悲为根方便为究竟者犹如世间种子藉四大众缘得生根如是次第乃至果实成就名为究竟然以中智观之毕竟不生不灭非不生非不灭是故因果义成若法不然有生灭断常之相则堕於戏论皆悉可破因果义不成也今行者观心实相亦复如是出过一切戏论如净虚空于内证所行得深信力萨婆若心坚固不动离业受生成真性生万行功德从此增长故曰菩提心为后二句因若望生死中所殖善根则名为果以睹佛法前相故譬如有人闻善知识言汝今宅中自有无尽宝藏应自勤方便而开发之可使周给一国常足无匮乏彼既闻已即生谛相信如说而行乃至施功不已渐见前相尔时于宝藏功德应离心疑堪能发起殊胜加行故菩提心即是白净信心义也释论亦云佛法大海信为能入如梵天王请转法轮时佛说偈言我今开甘露味门若有信者得欢喜此偈中不言施戒多闻忍进禅慧人能得欢喜独说信人佛意如是我第一甚深法微妙无量无数不可思议不动不倚不着无所得法非一切智人则不能解故以信力为初非由慧等而能初入佛法为令如是净心坚牢增长。

　　经中次说大悲为根根是能执持义犹如树根执持茎叶华果使不倾拔也梵音谓悲为迦卢拏迦是芸义卢拏是剪除义慈如广植嘉苗悲如芸除草秽故此中云悲即兼明大慈也且如行者修供养时若奉一华或涂香等即以遍一切处净菩提心兴供养云普作佛事发起悲愿回向群生拔一切苦施无量乐由自善根及与如来加持法界力故所为妙业皆得成就普于一切智地乃至无余有情界皆悉生根也随行者以无疑心所修万行即由大悲地界所执持故大悲火界所温育故大悲水界所滋润故大悲风界所开发生故大悲虚空不碍障故尔时无量度门任运开发由如芽根茎枝叶次第庄严即是于一切心法具足因缘义也方便为究竟者谓万行圆极无可复增应物之权究竟尽能事是醍醐妙果三密之原也又净菩提心者犹如真金本性明洁离诸过患大悲如习学工巧以诸药物种种练冶乃至镜彻柔耎屈申自在方便如巧艺成就有所造作随意皆成规制中权出过众伎故其得意之妙难以授人也如摩诃般若所明六度十八空三昧道品总持门等皆入大悲句中即彼万行所成一切智智之果说名方便由内具方便故方便之业即是利佗是以梵音邬波娜亦名发起如从种子生果果还成种故以为名也。

　　经云秘密主云何菩提谓如实知自心即是开示如来功德宝所也如人虽闻宝藏发意勤求若不知所在无由进趣故复指言如上所明第一甚深微妙之法乃至非一切智人则不能解者此法从何处得邪即是行者自心耳若能如实观察了了证知是名成菩提其实不由佗悟不从佗得问曰若即心是道者何故众生轮回生死不得成佛答曰以不如实知故所谓愚童凡夫若闻是法少有能信识性二乘虽自观察未如实知若如实自知即是初发心时便成正觉譬如长者家穷子若自识父时岂复是客作贱人耶尔时行者正知心实相故见一切法悉皆甚深微妙无量无数不可思议不动不倚不着都无所得毕竟如菩提相故复经云秘密主是阿耨多罗三藐三菩提乃至彼法少分无有可得无上正遍知义前已说之此中言小分者梵云阿耨即是七微合成于从缘生色为最微小故以为喻言彼法者离此无相菩提心外更无一法也。

　　经中次说因缘云何以故虚空相是菩提无知解者亦无开晓何以故菩提无相故者譬如虚空遍一切处毕竟净故离一切相无动无分别不可变易不可破坏以如是等少分似相故以喻无相菩提心然此中复有无量无边秘密甚深之事实非世间虚空所能遍喻冀诸学者得意忘筌耳又如虚空远离戏论分别故无知解相无开晓相诸佛自证三菩提当知亦尔唯是心自证心心自觉心是中无知解法无知解者非始开晓亦无开晓之者若分别小分能所犹如微尘即取法相非法相不离我人众生寿命岂得名为金刚慧耶。

　　复次经中自转释言何以故菩提无相故如释论云佛智慧清净故出诸观上不观诸法常相无常相有边相无边相有去相无去相有相无相有漏相无漏相有为相无为相生灭相不生灭相空相不空相常清净无量如虚空是故佛智无碍若观生灭者不得观不生灭观不生灭者不得观生灭若生灭实者不生灭不实若不生灭实生灭不实如是等诸观皆尔以如是净菩提心出过诸观离众相故于一切法得无挂碍譬如虚空之相亦无相故万像皆悉依空空无所依如是万法皆依净心净心适无所依即此诸法亦复如是菩提相所谓净虚空相故经复云秘密主诸法无相谓虚空相也。

　　尔时金刚手复白佛言世尊谁寻求一切智谁为菩提成正觉者谁发起彼一切智智佛言秘密主自心寻求菩提及一切智何以故本性清净故乃至无量功德皆悉成就时执金刚闻佛所说义萨婆若慧唯是自心乃至无有少法出此心者为未来众生断疑惑故而问佛言菩提心名为一向志求一切智智若一切智智即菩提心者是中谁为能求谁为所求谁为可觉谁为觉者又复离心之外都无一法谁能发起此心令至妙果若法无有因缘而得成者一切众生亦应不假方便自然成佛故佛答言秘密主自心寻求菩提及一切智何以故本性清净故虽众生自心实相即是菩提有佛无佛常自严净然不如实自知故即是无明无明颠倒取相故生爱等诸烦恼因烦恼故起种种业入种种道获种种身受种种苦乐故如蚕出丝无所因自从己出而自缠裹受烧煮苦譬如人间净水随天鬼之心或以为宝或以为火自心见苦乐由之当知离心之外无有法也若瑜伽行人正观三法实相即是见心实相心实相者即是无相菩提亦名一切智智虽复离诸因缘亦非无因而得成就也。

　　复次世尊欲令众生如实知自心故更以方便分别演说所以然者若但言自心不生不灭以无所因故义则难解故先示其着处言心不在内六处不在外及两中间心不可得如摩诃般若以无量门入诸法实相今欲举其宗要但观内外十二处即摄一切法也行者以无始来多于内法取着心相故先于内六处以即离相在等方便一一谛观心不可得无生无相无有处所而作是念此心或在外耶复于外六处如实观之心亦无生无相无有处所犹恐错误更合观之于两中间亦不可得即悟此心实性本自无生无灭毕竟常净戏论云披譬如珠力故水凊水凊故珠现定不从余处来也。

　　经云秘密主如来应正等觉非青非黄非赤非白非红非紫非水精色非长非短非圆非方非明非暗非男非女非不男女者前约一切非法明心实相今复约真我明心实相此宗辨义即以心为如来应正等觉所谓内心之大我也如有一类外道不了自心故而作是言我观真我其色正青余人所不能见或言正黄正赤或言鲜白或言如燕支色今义云红紫也或言我见真我其相极短乃至如男子相等唯此是实余皆妄语然此等众相悉从缘生无有自性云何得名真实我耶对如是种种执故佛说如来应正等觉非青色等所以者何是青相毕竟不生故则为非青青实相不坏故而亦非非青当知如来应正等觉无一定相可说亦不离如是诸相也如有外道阿阇梨于黑月夜引诸弟子至大象前而告之言我于今者示汝真我时彼众人或以目睹或以身触其视形者则言我今已识真我其色甚白杭然高大其触牙者则言真我如戈触耳者则言如箕触足者则言如柱触尾者则言如索各随所遇情计不同虽复更相是非终不能识其真体若瑜伽行者开发心明道时照见心王如来如大明中目睹众色则不生如是诤论也。

　　次云秘密主心非欲界同性非色界同性非无色界同性非天龙夜叉乃至人非人趣同性者亦是对诸妄执显示自心无变易故说言此心不与三界同性也有诸外道计我性即同欲界或同色界无色界乃至谓非想处即是涅槃或言梵王毗纽天等生一切法然此三界皆悉从众缘生求其自性都不可得况令心性同于彼性耶。

　　次广分别无量诸众生趣一一言之皆不与彼同性譬如虚空中雨八功德水一味醇净随所受之器种种差别故或辛或酸或温或浊然八功德性不与彼同温解浊息时清凉如故未曾变异又如真陀摩尼自无定相遇物同其色然其宝性不与彼同若同性者是色随缘生灭时宝性亦应生灭也。

　　复次世尊将欲开示大悲胎藏出生曼荼罗故先正开示心实相门何以故如行者本尊三昧中说有显形男女等相及普门示现六趣之身恐诸行人不了心因缘生故于宝王真性而生戏论故佛说言如来非青非黄乃至此心不与三界六趣同性若能如是观察则不障菩提心也。

　　经又云秘密主心不住眼界不住耳鼻舌身意界非见非显现者前说不心在三处已摄一切法为未悟者复一一历法分别若心不与诸趣同性为住眼界法邪乃至住意界邪若心住眼界者眼从众缘生故性相自空无有住处况复心之实相住在眼中如眼界乃至阴入诸法皆应广说复次前已破种种外道今说不住诸法为破边见声闻故如犊子阿毗昙中说譬如四大和合有眼法如是五众和合有人法是人法在不可说藏中说一切有道人言神人一切法门中求不可得如兔角龟毛常无而阴界入实有自性以如是戏论法故不识其心若能观心不住诸法则心无行处戏论皆尽也非见非显现者如有人言一切众生本有佛知见性但无明翳瞙除时自能见理或有人言如是常理非可造作但阴盖云雾除时日轮自见皆以世谛言之耳若净菩提心是可见可现之法即为有相凡有相者皆虚妄云何能见无上菩提。

　　又经中自说因缘何以故虚空相心离诸妄执亦无分别犹如虚空毕竟净故一切色像无能染污之者心性亦尔一切分别无能染污者若无分别即是离一切相也。

　　经云所以者何性同虚空即同于心性同于心即同菩提如是秘密主心虚空界菩提三种无二此等大悲为根本方便波罗蜜满足者如上种种入清净门皆为发明自心求菩提义今复结言虚空无垢即是心心即是菩提本同一相而有三名耳即此一法界心虽因缘毕竟不生而不坏因缘实相以不生故则无能所之异以不坏故亦得大悲为根本方便波罗蜜满足即是究竟不思议中道义也。

　　经云秘密主我说诸法如是令彼诸菩萨众菩提心清净知识其心者佛已开示净菩提心略明三句大宗竟即统论一部始终无量方便皆为令诸菩萨菩提心清净知识其心如此经者当知一切修多罗意皆在此如释迦如来所说法者当知十方三世一切如来种种因缘随宜演说无非为此三句法门究竟同归本无异辙故云我说诸法如是乃至知识其心也。

　　经云秘密主云何知自心谓若分段或显色或形色或境界若色若受想行识若我若我所若能执若所执若清净若界若处乃至一切分段中求不可得者世尊前已广说净菩提心如实相以众生未能得是意悬悟复作方便说此顿觉成佛入心实相门亦为决了十方三世一切佛法故如一切经中或说诸蕴和合中我不可得或说诸法从缘生都无自性皆是渐次开实相门彼言诸法实相者即是此经心之实相心实相者即是菩提更无别理也但为薄福众生而不能自信作佛自信作佛者甚为难得故世尊且令净诸垢障将护其心要其令时义契合然后为说即心之印今经则不如是直约诸法令识其心所以为秘要之藏也初句云谓若分段者是总举从缘生法以法待因缘成必有差别相故行者当如是观察今此分段中何者是心乃至分析推求都不可得即知此心出过众相离诸因缘以知心性常如是故尔时一切诸法自然不异于心也显色谓青黄等形色谓方圆等境界谓六情所对即六尘也为令人易解故复历法观察今此显形众色中何者是心色本非情无觉知相况于是中有心可得如显形者当知一切色尘亦如是如色尘者乃至声香味触法亦如是行者于外尘中心不可得复观内身五蕴亦如聚沫泡炎芭蕉幻化自求性实尚无所有况于其中而得有心如是从粗至细去广就略乃至现在一念识亦无住时又复从众缘生故即空即假即中远离一切戏论至于本不生际本不生际者即是自性清净心自性清净心即是阿字门以心入阿字门故当知一切法悉入阿字门也已说观诸法实相。

　　次明观于我相故言若我若我所若能执若所执若清净如上于诸阴中种种方便观心而不可得何况我人寿者等法从本以来但有假名而于其中有心可得清净者即外道所计最极清净处以为涅槃也如长叉梵志不受一切法而受是见今亦如是取着观空起智慧而生是清净想即于如是想中正观自心无有生处得入真净菩提心也已上广对五阴。

　　次复说十八界十二处乃至一切分段中求不可得阴界入义阿毗昙中广明此三法已摄一切法复云乃至一切分段中求不可得者即是摩诃般若等中历法广明者是也如于阴界入分析求心心不可得当知六度万行乃至一切总持三昧门中种种求心亦不可得以心不可得故是心常乐我净非常乐我净等相亦复不可得也复次如声闻人初观阴界入时即阴求我离阴求我皆不可得相在亦不可得尔时于八直道中远尘离垢正法眼生真言门菩萨亦如是初观阴界入时即阴求心离阴求心皆不可得相在亦不可得故即时悬悟自心本不生际于如来知见大菩提道中远尘离垢得法眼净若不作如是方便先从着处观之而但言是心遍一切处毕竟无相则一切众生无由悟入当知此观最为秘要法门也如余远离方便诸菩萨渐次修习戒定智慧于无量劫以种种门观人法二空犹未能远离心之影像今真言行者于初发心时直观自心实相了知本不生故即时人法戏论净若虚空成自然觉不由佗悟当知此观复名顿悟法门也。

　　经云秘密主此菩萨净菩提心门名初法明道菩萨住此不久便得除一切盖障三昧者入佛智慧有无量方便门今此宗直以净菩提心为门若入此门即是初入一切如来境界譬如弥勒开楼阁门内善财童子是中具见无量不思议事难以言宣但入者自知耳法明者以觉心本不生际其心净住生大慧光明普照无量法性见诸佛所行之道故云法明道也菩萨住此道时妄想因缘所有烦恼业苦皆悉清净除灭譬如有人暗中为利宝所伤谓为蛇毒以作毒想故其心执着便成毒气遍入支体垂欲命终时有良医诊之晓其本末即时引至伤处以明灯照之犹见所伤之宝有血涂相其人了知非毒毒气亦除分别玩好之具而生喜乐行人亦复如是因净菩提心照明诸法故少用功力得除盖障三昧见八万四千烦恼实相成八万四千宝聚门故经次云菩萨住此修学不久勤苦便得除一切盖障三昧若得此者即与诸佛菩萨同等住是中障有五种一者烦恼障谓根本烦恼乃至八万四千上中下品障盖净心及由宿世偏习故妨碍道机不入佛法二者业障谓过去及现在世造诸重罪乃至谤方等经是人虽有得道因缘以先业障未除故种种留难不入佛法三者生障谓是人若得胜上无难生处必当悟道然乘先业更受无暇之身即以报生为障不入佛法四者法障谓此人已得无障生处又有悟道之机以先世曾有障法等缘故不逢善友不得听闻正法五者所知障谓此人乃至已遇善知识得闻正法然有种种因缘两不和合妨修般若波罗蜜如大品魔事品中广明亦是先世或曾差佗道机故喜生此障也行者已得净除五障三昧尔时于自心中常见十方一切诸佛妙相湛然如睹明镜乃至于诸威仪去来睡寤皆不离如是佛会因缘时诸圣者常以胜妙方便启悟其心梵音慰谕为决疑网行者随门随悟悟已网障随除不久成就一切佛法故云若得此三昧者即与诸佛菩萨同等住当知行人则是位同大觉也以其自觉心故便得佛名然非究竟妙觉大牟尼位犹如净月虽体无增减然亦明渐渐增乃至第十五日方能动大海潮也又行者犹与如来共同等住即能以方便力起五神通不动本心游诸佛刹现种种身语意兴种种供养云以无尽大愿广修诸度复由意根净故次得解无量语言音诸陀罗尼且如一世间中三十六俱胝趣随彼上中下性种类若干方俗言辞各各差别皆晓其旨趣应以随类之音如一世界者一切世界亦如是也梵本噜多是大声啰尾多是小声涅瞿衫者是长声又兼多声所以具足言之欲显总持境界无所不了对此方文字难以具翻也以得陀罗尼故能知一切众生心行谓如是众生瞋行偏多而贪性薄或如是众生贪行偏多而瞋性薄乃至通塞之相无量差别如释论道种智中广明是菩萨非但意根能得知乃至视听嗅触亦皆互用无碍又能观彼根缘为除盖障以种种方便成就众生庄严佛刹行如来事当知真言门行者乃至一生可得成办也复次如上所说诸功德一切众生皆悉如其本性等共有之但以无明障盖不自了知未能起发如是秘密神通之力今此真言门修行诸菩萨以见法明道故即生获除一切盖障三昧得此三昧故即能与诸佛菩萨同住发五神通以五神通故获一切众生语言陀罗尼获此陀罗尼故能知一切众生心行而作佛事以能广作佛事不断如来种故则于一切时一切处常为十方诸佛之所护持犹如婴童始生父母爱心偏重常不舍离当知如是诸句皆悉次第相释也复次行者以内具如上功德外为诸佛护持是故处于生死而无染着犹如莲华出水不为淤泥之所染污常以四摄方便拔苦众生乃至无量无边阿僧祇劫常在无间狱中身心精进炽然不息无有退没不辞劳倦何以故净菩提心其性法尔如金刚故如是极坚固性即是不从师得住无为戒无垢无浊不可破伤戒者梵云尸罗是清冷义也譬如水性常冷虽遇薪火因缘则能灼烂诸物然其自性终不可迁若除薪息火自然清冷如本真言行者亦如是获除盖障三昧时心之本性即是尸罗非造作法不由佗得故言住无为戒也如声闻净戒要由白四羯磨众缘具足方始得生又须方便守护如防利刺一期寿尽戒亦随亡之此戒则不如是世世生处恒与俱生不假受持常无失犯又由住斯戒故实智增明逮见不思议中道甚深缘起制止八颠远离二边故经次云远离邪见通达正见迦叶亦云自此以前我等皆名邪见人也是中慧不正故说名邪见由凡夫二乘不能决择正知自心实相于谛实之理乃至空谓不空不空谓空不见古佛所行大菩提路今此菩萨以照见心明道故即时无碍智生于一切法皆悉现前通达无有错谬犹如明目者于日光中睹见种种诸色虽无量天魔皆悉化作佛身各说相似波罗蜜终不能动其少分疑网之心故经次云复次秘密主住此除一切盖障菩萨信解力故不久勤修满足一切佛法以如是正见犹若金刚即是最上坚信解力依此进修如实巧度故得诸佛力无所畏解脱三昧及余无量佛法皆悉成就也龙树以为如冶人以种种方便消融矿石然后成金若神通者能使土木之类即成金体故云不久勤修便得满足以是菩萨初发心时即名佛故真实功德不可度量假使如来于无量无边阿僧祇劫分别演说犹不能尽故佛言取要言之是善男子善女人无量功德皆成就也。

　　毗卢遮那成佛神变加持经义释卷第一

　　卍云珍本奥云。

　　此本于山中失却而从　嵯峨殿上寻觅给[王*　]。

　　元庆八午四月十一日于木丘记[王*　]

　　御使前相模样橘朝臣好树　[王*　]记
卍新纂续藏经第 23 册 No. 0438 大日经义释


　　毗卢遮那成佛神变加持经义释卷第二

　　沙门　一行　述记

　　　　入真言门住心品第一之余

　　尔时执金刚秘密主复以偈问佛乃至不知诸空非彼能知涅槃是故应了知空离于断常者如上佛说经之大旨心实相门略以周备时金刚手为令未来众生具足方便无复余疑故以偈问佛请世尊广演其义是中略有九句初句云何世尊说此心菩提生者即是菩提心生也如华严经广说叹发菩提心功德今此中直问心密印云何了知此心菩提种子发生若已发生其性云何第二句复以云何相知发菩提心者相谓性成于内必有相彰于外如般若中广明阿毗拔致相貌今此中亦问菩提心生时有何相貌也经云愿识心心胜自然智生说者是如实叹佛功德请敷演前二句义初云识心是心自觉之智次又言心即是心之实相意明境智俱妙无二无别故重言之自然智即是如来常智唯是心自证心不从佗悟言佛既于识心人中最为第一必能知此菩提发生及其微相唯愿说之也第三句云大勤勇几何次第心续生者大勤勇即是佛之异名也叹德而复发问有几心次第而得是心也第四第五句云心诸相与时愿佛广开演者问此诸心差别之相及相续胜进凡经几时而得究竟净菩提心也第六句云功德聚亦然者言是心微妙功德亦愿世尊广开演之故云亦然也第七句云及彼行修行者次问当以何行云何修行而能获得无上悉地亦可分为二句也第八句第九句云心心有殊异唯大牟尼说者谓众生异熟识心与瑜伽行者殊异之心亦愿世尊分别广说牟尼者是寂嘿义言佛身语心皆究竟寂灭过语言地以对二乘小寂不可为譬故云大牟尼也阿阇梨言如是九句或可分为十句从此以后迄至经终皆是如来酬九问之意广分别说然佛观当时众会务令得意求宗或后问先答文无定准或转生疑问以尽支流如下文入大悲藏曼荼罗等即是答修行句百字果等即是答殊异心及功德句其余随有相应处皆以类观之义可知也。

　　次如来答金刚手偈中善哉善哉佛真子广大心利益者以从如来种性生从佛身语心生故曰真子如前大日世尊现广大加持境界今秘密主亦欲普为如是无量应度众生速成大行裂大疑网同获三平等句无尽庄严故佛叹言善哉佛子汝今能以广大心为利益无量众生故发如是问也次云胜上大乘句心续生之相诸佛大秘密外道不能识者略有七义故名大乘一者以法大故谓诸佛广大甚深秘密之藏毗卢遮那遍一切处大人所乘二者发心大故谓一向志求平等大慧起无尽悲愿誓当普授法界众生三者信解大故谓初见心明道时具足无量功德能遍至恒沙佛刹以大事因缘成就众生四者以性大故谓自性清净心金刚宝藏无有缺减一切众生等共有之五者依止大故谓如是妙乘即法界众生大依止处犹如百川同趣大海卉木依地而生六者以时大故谓寿量长远出过三时师子奋迅秘密神通之用未曾休息七者以智大故谓诸法无边故等虚空心自然妙慧亦复无边穷实相源底譬如函盖相称以如是七因缘故于诸大乘法门犹如醍醐淳味第一故云最胜大乘也乘名进趣句名止息之处故云大乘句也心续生之相者虽此心毕竟常净犹如虚空离一切相而亦从因缘起有心相生犹如大海波浪非是常有亦非常无若常有者不应风飙止息则澄然而静若常无者不应风飙才起鼓怒相续当知是心从缘起故即是不生而生生而不生无相常相相常无相甚深微妙难可了知诸佛秘密之印不妄宣示是故凡夫二乘两种外道非但不识无生灭心亦复不识生灭心故云诸佛大秘密外道不能识我今悉开示一心应谛听也次偈云越百六十心生广大功德其性常坚固知彼菩提生者是略答初问云何即知菩提心生今佛告言越百六十相续心即是净菩提心如有人问云何知此乳中醍醐生答言若乳酪生熟酥粗浊变异之相悉已融妙无复滓秽当知即是醍醐生也行者最初开发金刚宝藏时见是心性如净虚空超诸数量尔时离因业生佛树芽生此芽生时已遍法界何况枝叶华果故云生广大功德以过心行戏论故不可破不可转犹若阎浮檀金无能说其过恶故云其性常坚固若知自心有如是印当知是菩提生也次有一偈半略答菩提心相貌以世间更无有法可以表示净菩提心相者唯除太虚空喻少分相似故云无量如虚空譬如虚空不为烟云尘雾之所染污其性常住离诸因缘假使八方大风吹尽世界亦不能令其动自本初以来常自寂灭无相非适今也心相亦尔从无始以来本自不生以本不生故无有一法能令染污动摇常住不变永寂无相故云不染污常住诸法不能动本来寂灭无相尔时行人为此寂光所照无量知见自然开发如莲华敷故云无量智成就此智成就即是毗卢遮那心佛现前故云正等觉显现梵本云三藐三佛陀现也佛已略说如是心实相印若行者与此相应当知已具坚固信力然此信力本从真言门供养仪轨行法如说修行得至净菩提心故云供养行修行从是初发心也此中供养有二种一者外供养二者内供养下文当广说耳或有说言但观心性无相无为不应种种纷动行菩萨道此说非也如以四种不生观矿中金性虽复在因在果常自无减无增若不以方便消融滓秽则此不生金无由可得行人亦复如是若不以三种秘密方便供养行门消融百六十心矿石之垢何以得此净菩提心龙树阿阇梨中道正观正以从缘起故无生义成而汝谓龟毛兔角为不生是故堕在失处又如世人睹真金百炼不移以为妙性穷极若五通仙人以诸药物种种炼冶能化土石之类尽为金宝其有服食之者住寿长远神变无方当知真金性中自有如是力用但世人无秘密方便故不能得耳净菩提心亦如是若以大悲万行种种炼冶得成神变加持不思议业故不应未得谓得保初心为极果也。

　　经云秘密主无始生死愚童凡夫执着我名我有分别无量我分秘密主若彼不观我之自性则我我所生者以下答心相续义也欲明净心最初生起之由故先说愚童凡夫违理之心无始生死者智度云世间若众生若法皆无有始经中佛言无明覆爱所系往来生死始不可得乃至菩萨观无始亦空而不堕有始见中愚童义如先说凡夫者正译应云异生谓由无明故随业受报不得自在堕于种种趣中色心像类各各差别故曰异生也其所计我但有言语而无实事故云执着我名言我有者即是我所如是我我所执如十六知见等随事差别无量不同故名为分次释虚妄分别所由故云秘密主若彼不观我之自性则我我所生也若彼观察诸蕴皆悉从众缘生是中何者是我我住何所为即蕴异蕴相在耶若能如是谛求当得正眼然彼不自观察但展转相承自久远以来祖习此见谓我在身中能有所作及长养成就诸根唯此究竟道余皆妄语以是故名为愚童也。

　　经云复计有时者谓计一切天地好丑皆以时为因如彼偈言时来众生熟时至则催促时能觉悟人是故时为因更有人言虽一切人物非时所作然时是不变因是实有法细故不可见以华实等果故可知有时何以故见果知有因故此时法不坏故常亦以不观时自性故而生如是妄计也经云地等变化者谓地水火风虚空各各有执为真实者或云地为万物因以一切众生万物依地得生故以不观地之自性但从众缘和合有故而生是见以为供养地者当得解脱次有计水能生万物火风亦尔或计万物从空而生谓空是真解脱因宜应供养承事皆应广说。

　　经云瑜伽我者谓学定者计此内心相应之理以为真我常住不动真性湛然唯此是究竟道离于因果不观心自性故如是见生以为真我但住此理即名解脱也经云建立净不建立无净者是中有二种计前句谓有建立一切法者依此修行谓之为净次句谓此建立非究竟法若无建立所谓无为乃名真我亦离前句所修之净故云无净也由不观我之自性有如是见生广说如上经云若自在天若流出及时者谓一类外道计自在天是常是自在者能生万物如十二门中难云若众生是自在子者唯应以乐遮苦不应与苦应但供养自在则灭苦得乐而实不尔但自行苦乐因缘而自受报非自在天作又若自在作众生者谁复作此自在若自在自作则不然如物不自作若更有作者则不名自在如彼论广说也计流出者兴建立大同建立如从心出一切法此中流出如从手功出一切法譬如陶师子埏埴无间生种种差别形相次云时者与前时外道宗计小异皆自在天种类也经云尊贵者此是那罗延天外道计此天湛然常住不动而有辅相造成万物譬如人主无为而治有司受命行之以能造之主更无所尊贵者故名尊贵又此宗计尊贵者遍一切地水火风空处昔有论师欲伏彼宗计故往诣天祠于彼天像身上坐而饮食西方以饮食之残为极不净皆共忿怒论师言如所宗岂非遍一切处地水火风空界相答言如是论师言彼即地水火风我亦如是以之相入何所不可而忿怒邪彼众默然不能加报亦由不观我之自性故生如是妄计也经云自然者谓一类外道计一切法皆自然而有无造作之者如莲华者生而鲜洁谁之所染如棘刺端利谁所削成故知诸法皆自尔也有师难云今目观人造舟船室宅之类皆从众缘而有非自然成云何自尔邪若谓虽有而未明了故须人功发之是亦不然既须人功发之即是从缘非自然有也经云内我者有计身中离心之外别有我性能运动此身作诸事业难者云若如是者我即无常何以故若法是因及从因生皆无常故若我无常则罪福果报皆悉断灭如是等种种论义至挍量中广明经云人量者谓计神我之量等于人身身小亦小身大亦大智度云有计神大小随人身死坏时神亦前出即与此同然彼宗以我为常住自在之法今既随身大小即是无常故知不然也经云遍严者谓计此神我能造诸法然世间尊胜遍严之事是我所为与自在天计小异如中论破自在云自在天何为不尽作乐人尽作苦人而有苦者乐者当知从爱憎生故不自在今遍严者既能造诸福乐而不能以乐遮苦何名遍常自在耶经云若寿者谓有外道计一切法乃至四大草木等皆有寿命也如草木伐已续生当知有命又彼夜则卷合当知亦有情识以睡眠故难者云若见斩刈还生以为有命则人断一支不复增长岂无命邪如合昏木有眠则水流昼夜不息岂是常觉皆由不观我之自性故生种种妄见也经云补特伽罗谓彼宗计有数取趣者皆是一我但随事异名耳若有从今世趣于后世是则识神为常识神若常云何有死生死名此处没生名彼处出故不得言神常若无常则无有我如佛法中犊子道人及说一切有者此两部计有三世法若定有过去未来现在则同有数取趣者失佛三种法印西方诸菩萨作种种量破彼宗计也经云若识者谓有一类执此识遍一切处乃至地水火风虚空界识皆遍满其中此亦不然若识遍常应独能见闻觉知而今要由根尘和合方有识生则汝识神为无所用又若识神遍五道中云何复有死生邪故知不尔也经云阿赖邪者是执持含藏义亦是室义此宗说有阿赖邪能持此身有所造作含藏万像摄之则无所有舒之则满世间不同佛法中第八识义也然世尊密意说如来藏为阿赖邪若时佛法中人不观自心实相分别执着亦同我见也经云知者见者谓有外道计身中有知者能知苦乐等事复有计能见者即是真我智度云目睹色名曰见者五识知名为知者皆是我计随事异名也难者云汝言能见是我而彼能闻能触知者为是我不若皆是者六根境界互不相知一不可作六六不可作一若有非我者是亦同疑故知根尘和合有所知见无别我也经云能执所执谓有外道言身中离识心别有能执者即是真我能运动身口作诸事业或有说言能执者但是识心其所执境界乃名真我此我遍一切处然内外身受心法性皆从缘生无有此自性是中所执能执尚不可得何况我邪亦由不观我之自性故作是说也经云内知外知者亦是知者别名分为二计有计内知为我谓身中别有内证者即是真我或以外知为我谓能知外尘境界者即是真我也经云社怛梵者谓与知者外道宗计大同但部党别异故特出之耳经云若摩奴阇者智度翻为人即是人执也具译当言人生此是自在天外道部类计人即从人生故以人为名唐三藏云意生非也末那是意今云末奴声转义别误耳经云摩纳婆者是毗纽天外道部类正翻应云胜我言我于身心中最为胜妙也彼常于心中观我可一寸许智度亦云有计神在心中微细如芥子清净名为净色或如豆麦乃至一寸初受身时最在前受譬如像骨及其成身如像己庄唐三藏翻为儒童非也儒童梵云摩拏婆此中云纳义别误耳(此二名是菩提阇梨解)经云常定生彼外道计我是常住不可破坏自然常生无有更生故以为名也经云声非声者声即是声论外道若声显者计声体本有待缘显之体性常住若声生者计声本生待缘生之生已常住彼中复自分异计如余处广释非声者与前计有异彼计声是遍常此宗悉拨为无堕在无善恶法亦无声字处以此为实也。

　　经云秘密主如是等我分自昔以来分别相应希求顺理解脱者经中略举三十许事若随类差别则有无量无边如人坐得四禅即计此法为真实常理或生是念我是得禅者如是等皆是我分相应例可知也皆由不观我实相故但从久远以来相承祖习此见各各自谓有大师薄伽梵一切知见者以善修瑜伽故现觉此法而为世间说之唯此是究竟道更无余道如劫初时独有一天先生梵界而作是念若更有众生来与我共住岂不善哉时有上界天命终来生此中先生者即谓之言由我念力故汝得生此汝即我所生也彼亦作是念是尊能生我等便相随顺计为最初有我者从是以来谓是梵天王能造世间如是展转生于异见不可胜记希求顺理解脱者顺理梵音瑜祇即是古昔修瑜伽行者谓彼得真解脱是万物之宗今顺彼行希求解脱故云然也已上皆是破坏内外因果违理之心次明最初顺理之心即是世间八心也。

　　经云秘密主愚童凡夫类犹如羝羊或时有一法相生所谓持斋彼思惟此少分发起欢喜数数修习秘密主是初种子善业发生羝羊是畜生中性最下劣但念水草及淫欲事余无所知故顺西方语法以喻不知善恶因果愚童凡夫也世间从久远来展转相承有善法之名然以违理之心种种推求而不能得后时忽然自有念生我今节食持斋即是善法然由未是佛法中八关戒也彼由节食自诫故即觉缘务减少令我饮食易足不生驰求劳苦尔时即生少分不着之心其心欢喜而得安稳由见此利益故数数有修习之即是最初微识善恶因果故名种子心也。

　　经云复以此为因于六斋日施与父母男女亲戚是第二芽种者此六斋日即是智度论中上代五通仙人劝令此日断食既顺善法又免鬼神灾横如彼广说也由见止息贪求内获利益故欲修习此法令得增长故于持斋之日舍己财物而与六亲自念我无守护之忧而令佗人爱敬获孝义之誉以见此因果故转生欢喜生欢喜故善心稍增由如从种子生芽也。

　　经云复以此施授与非亲识者是第三疱种谓欲成此守斋善法修习无贪慧舍之心由数习故善心渐次增长复能施与非亲识人见此平等施心功德利益故尔时善萌倍复增广犹如芽茎滋盛未生叶时故名疱种也。

　　经云复以此施与器量高德者是第四叶种谓已能习行惠舍藉此为因渐能甄择所施之境如是之人德行高胜我今宜应亲近而供养之即是慧性渐开遇善知识之由渐也。

　　经云复以此施欢喜授与伎乐人等及献尊宿是第五敷华者谓慧性渐开复甄别所施之境见其利佗之益以伎乐人能化大众令其欢喜故赏其功凡如此类众多是以云等也尊宿耆旧多所见闻及学行高尚世所师范以其多所导利故推诚欢喜而施与之亦令我施时心倍欢喜故即是华种也。

　　经云复以此施发亲爱心而供养之是第六成果者谓所习醇熟非直欢喜而已复能以亲爱心施与尊行之人又因前施因缘得闻法利知彼内怀胜德谓能出离欲等狎习亲附而供养之望初种子即是成果心也。

　　复次秘密主彼护戒生天是第七受用种子者谓已能斋施见其利益即知三业不善皆是衰恼因缘我当舍之护戒而住由护戒故现世获诸善利有大名闻身心安乐倍复增广贤善命终而得生天譬如种果已成受用其实故曰受用种子也又如从一种子而成百千果实是一一果实复生若干展转滋育不可胜数今此受用果心复成后心种子亦复如是故曰受用种子也。

　　经云秘密主以此心生死流转于善友所闻如是言此是天大天与一切乐者若虔诚供养一切所愿皆满所谓自在天等乃至彼闻如是心怀庆悦殷重恭敬随顺修行秘密主是名愚童异生生死流转无畏依第八婴童心已知尊行之人宜应亲近供养又见持戒能生善利即是渐识因果今复闻善知识言有大天能与一切乐若虔诚供养所愿皆满即能起归依心也虽未闻佛法然知此诸天因修善行得此善报又渐解甄别胜田复闻佛法殊胜妙必能归依信受故为世间最上心也问曰前说自在天等皆是邪计今复云归依此等是世间胜心与前有何异邪答曰前是不识因果之心但计诸法是自在天等所造今由善根熟故于生死流转中求无畏依欲效彼因冀成胜果故不同前计也商羯罗是摩醯首罗别名也黑天梵音噜捺罗是自在天眷属龙尊是诸大龙俱吠啰皆世所宗奉大天也梵天后是世间所奉尊神然佛法中梵王离欲无有妃后从波头摩以下所谓得叉迦罗龙和修吉龙商佉龙羯句擿剑龙大莲华龙俱里剑龙摩诃泮尼龙阿地提婆龙萨陀龙难陀等龙皆是世间所奉尊神也天仙谓诸五通神仙其数无量故不列名围陀是梵王所演四种明论大围陀论师是受持彼经能授教者以能开示出欲之行故应归依也于彼部类之中梵王犹如佛四围陀典犹如十二部经传此法者犹如和合僧时彼闻如是等世间三宝欢喜归依随顺修行是第八生死凡夫无畏依也。

　　经云秘密主复次殊胜行随彼所说中殊胜住求解脱慧生等者谓即此第八无畏依中复有殊胜心也既闻如上所说世间诸薄伽梵宜应供养归依复遂生心此诸三宝何者为胜我当择其善者随顺修行由前善根力故随彼所说法中得殊胜住者有求解脱智生然以未知缘起法故所有观空智慧不离断常故曰常无常空但随顺如是说而勤修学此中复有二种若求解脱智生名殊胜心已于空法作证名决定心若离分说之并前凡有十心也世尊欲明出世间观空智慧故次说言秘密主非彼知解空非空义了知断常虽作非有非无平等观绝诸戏论然亦不能双离是见由彼未解正因缘故然佛法中以知因缘有故则离无见以观自性空故不生有见若离有无见者即不堕断常若不达如是空义虽复不著有无离言绝相终是以分别想作此无分别心犹如长爪梵志观诸法实相不受一切法而作是见夫真空离于分别云何分别空耶若不解空义者虽复一心精进勤求解脱非彼能知涅槃是故佛言汝欲求涅槃者应了知缘起之空离于断常也由彼初种子心减损少分贪垢即顺少分净心从此以后斋施渐增即是净心势力渐得萌动由此熏习则能甄择所归依处有求解脱慧生若不遇善缘还从断常空退入邪见然其八心种子终不败亡若闻佛法但于断常空合观缘起空即入正道若是未生种子无机之人虽种种为说终不能信解也又如行者于第八心求生死无畏依时若遇善知识为说三宝真归依处由彼渐识现世因果故即能信受复置是事如彼修斋时是人若遇善知识告言汝观何利故为此斋施彼即答言我观贪求保护因缘有种种忧苦少欲行施得欢喜安乐住故善知识告言善哉善男子如佛所说众生以悭贪故现世有种种忧苦命终以此因缘堕恶道中以心离悭贪垢故现世安稳有大名称命终生天后得涅槃是故汝今更应以胜上心受八斋法彼闻已便信受如说修行若无机之人但说世间苦乐皆是自在天造或地等变化以时为因则闻如是八斋少分安净尚不能信况余深事耶问曰如是八心最初种子复以何为因答曰由世间自久远以来有善恶之名种子从是生也如劫初众生贪食地味尔时即以多食者为不善少食者为善或有见多食因缘起诸过患便作是念我今少食此味常自诫节不亦善乎然此众生亦未识因果后世之报但展转相承谓仁义惭愧等以为善法有能如是行者世间共称誉之又如小劫终竟时众生忽尔发心知世间恶法过患更相劝导共行善事尔时亦无善知识劝导使然当知皆是自心实相熏习因缘力也如最初种子离微尘许心垢时即显如微尘许净心势力虽云善种子生其实相即是不生生以是坚固性故在众生识心终不败亡未至自心实际大金刚轮中间更无住处虽果复成种展转滋长然亦不出阿字门故云最上大乘句心续生之相诸佛大秘密外道不能知法华药草喻品意亦在于此也复次行者归依三宝随顺如来律仪于一日中受八斋法由圣戒所防护故寂静安乐以安乐故则信贤圣所行数数修习是名最初种子为令此善增长而修诸善乃至由戒醇净决定生天后至涅槃是名受用种子复由亲近善知识故闻正法利不起异归依心是生死流转凡夫第八真实无畏依又于此中殊胜住有求解脱慧生思惟观察生决定想从此即发声闻菩提初种子心皆应准例前文广分别说乃至三乘一一地皆具十心迄第十地亦具种子芽疱叶华果等有求佛地智生观毕竟空得到金刚际也。

　　尔时金刚手复请佛言唯愿世尊说彼心如是说已佛告金刚手秘密主言秘密主谛听心相谓贪心无贪心瞋心慈心痴心智心乃至云何受生心谓诸有修习行业彼生心如是同性此答前问中诸心相句也初列六十心名次释其相秘密主彼云何贪心谓随顺染法者染谓染着前境即是染污净心若随顺修行此法名有贪心以心法微细难识但观彼所为事业必有相彰于外譬如览烟之状貌则火性可以比知故诸句多以顺修明义以可例然也此等皆是未得出世心以来与善种杂起之心若行者善识真伪犹如农夫务除秽草以辅嘉苗则净心势力渐渐增长勿谓是因缘事相轻忽至言使心没其中不得自觉知也第二云何无贪心谓随顺无染法者谓与前心相违乃至所应进求善处亦复不生愿乐是故不染善法俱障善萌与无染污心名同事异最须观察也是故行者但观贪心实相自然贪不染心不应起如是无慧不贪之行也第三云何瞋心谓随顺怒法者怒谓瞋心发动事彰于外以心法难识故以顺修怒法释之若数起如是不寂静相即知是瞋心相也但于此众缘中观察瞋心自无所住则此障不生第四云何慈心谓随顺修行慈法者此慈亦是与瞋相违爱见心垢之慈非善种所生也上慈字据内心下慈字是外相所为事业既觉知已但治妨道之失转转修慈无量心即是对治也第五云何痴心谓顺修不观法者谓不观前言善恶是非遇便信受凡所为事业不能先以慧心甄别寿量是非如是等多诸误失皆是痴心相也第六云何智心谓顺修殊胜增上法者谓是人于种种所说中皆以智简择此胜此劣此应受此不应受取其胜上者而后行之即是无痴相也然过人之法非智力筹量所能及之唯信者能入耳也是故观察世智辨聪难是彼对治第七云何决定心谓尊教命如说奉行第八云何疑心谓常收持不定等事者今先释疑心令决定心相易解明了故谓此人随有所闻便生不决定心如受戒时便自生疑心我今定得戒为不得戒耶或疑师疑法诸事例尔如人道行以疑惑故不能前进智度偈云乃至譬如观岐路好利者应逐是彼对治又决定心者谓随闻善友等如法教命便即不生疑虑至心奉行然亦当以慧观察生正决定心离邪决定心也第九云何暗心谓于无疑虑法生疑虑解者谓如四谛不净无常等世间智者不应生疑然彼闻之心怀犹豫如夜见株杌生种种忆度之心若见有如是相者当知暗心使然也第十云何明心谓于不疑虑法无疑虑修行者谓于决定法印非可疑虑之法彼随所听闻即能悬信当知是明心也然是中若过若不及即是障道之心更处中之慧是彼对治第十一云何积聚心谓无量为一为性者谓此人随于一事生信解已更闻种种殊异法皆合集为一如人学得一三昧已见余经教无量法门差别胜事皆谓说此定心离此之外更无余法故名积聚心也第十二云何斗心谓互相是非为性者谓闻佗所说言教常好辨论是非谓是义应尔是事不然假使所言合理亦以种种方便伺求其长短欲令堕在失处设佗来问亦复求其长短言此问乖僻我不应答有如是相现当知是斗心也第十三云何诤心谓于自己而生是非者谓内怀是非之心如自思惟一义竟辄复自设异端推求其失虽善心咨受于人既领受已还自思惟推求得失谓此事合尔此不合尔多有如是相现当知是诤心也第十四云何无诤心谓是非俱舍者准梵本转声于六十心下皆合有为性之字例可知也谓其心不怀向背虽先所宗习作如是见解者更闻异言以违合理即受行之或先以为是闻佗以为不善即能改之情无所执是非俱舍有如是相当知是无诤心也觉知无记无诤之心修诸法实相无诤之心是彼对治也第十五云何天心谓心思随念成就者如诸天以先世果报故若有所须不加功力随心而生数起如是愿乐当知是天心亦由曾生上界故有此习也如真言行人不期远大之果但为自心所牵能障净菩提心当自觉知勿贪世间悉地是彼对治第十六云何阿修罗心谓乐处生死者阿名为非修罗名天以其果报似天而行业住处不同故以为名也此知有解脱之利但深乐生死果报快乐不能进趣若行人有此相貌当知名修罗心亦由先世曾生此趣故有此习也观察无常苦空等是彼对治第十七云何龙心谓思念广大资财者谓数作是念我当以何方便获如是广大资财胜妙珍宝有此多贪无厌之想是龙趣之心也亦本从龙趣中来故生此习喜令行人愿求世间悉地障出世净心思惟少欲知足无常等是彼对治第十八云何人心谓思念利佗者谓好追求思念某甲于我有恩我当以如是方便令得大利某甲曾于我所有不饶益今当报之及种种理人利物之计皆是人心也当念自观心行早求法利不应纷纭思虑佗缘是彼对治第十九云何女心谓随顺欲法者亦是人趣心但以多欲心为异耳如经说言女人多欲百倍于男子常念所经乐事或想佗容色姿态等能令行者障蔽净心亦是多生曾作女人犹有本习也是中以不净念处等观身实相是彼对治行第二十云何自在心谓思惟欲我一切如意者自在即外道所事天神也彼宗计自在天能随念造诸众生及苦乐等事修此法者亦常系念愿得如其本尊若真言行人数念如是悉地愿我随念成就当知是自在心亦先习使然也当观诸法皆悉属众因缘无有自在是所对治第二十一云何商人心谓顺修初收聚后分析法者如世商人先务储聚货物然后思惟分析之此物当某处用彼物当某处用可得大利若行人先务内外学问令周备已方复筹量此是世典当如是处用此二乘法用应接某人此大乘资粮是某缘所要此名商人心亦由先习使然也修捷疾智是彼对治谓随闻何法即应观彼因缘事用岂待多闻蓄聚方求用处耶第二十二云何农夫心谓随顺初广闻而后求法者如学稼者询问老农云何知地良美云何耕植耘耨云何候时云何刈藏如是一一知已方就功力此心亦尔先务咨承智者广闻道品然后行之皆宿习使然也以利智为所对治如闻诸蕴无常即知界入缘起等其相例尔又如毒箭入体岂得俟三农月广问而后拔之耶第二十三云何河心谓顺修依因二边法者此心性双依二边或时修常或时修断或复邪正兼信如河水双依两岸其所漂流之物亦不定系一边此中对治谓行人专心一境则能有所至到若心不定守能令事业俱办无此理也第二十四云何陂池心谓随顺渴无厌足法者譬如陂池若众水流入终无厌足此心亦尔若名利眷属等事来集其身终无厌足乃至于所学法亦尔如已得乳糜不务速食更复渴望余味是中少欲知足以为对治第二十五云何井心谓如是思惟深复甚深者谓如俯窥井水浅深之量难知此心性亦如是凡所思惟好尚深䆳所有善不善事皆欲令人不能测量共住同事亦不识其心行当知是井心也缘起法门及善人相皆显了易知是彼对治第二十六云何守护心谓唯此心是实余心不实者如世人为护己身财物等故乃至周墙重阁种种防守不令为佗所伤此心亦尔常守护身心乃至如龟藏六不令外境所伤谓唯此行为实诸余有作之务皆为不实学声闻者多生此心也以兼护佗人为所对治又有人自保所解不欲令佗种种异论所伤谓余见解悉皆不实亦是也第二十七云何悭心谓随顺为己不与佗法者谓此人诸有所作皆悉为自身故财物伎艺乃至善法皆好秘惜不以惠人有此相者知是悭心也以念施及无常等为所对治常念财物伎能设无常时无有随我去者然今此身念念不可自保云何惜此邪第二十八云何猫狸心谓顺修徐进法者如猫狸伺捕禽鸟屏息静住不务速进望至度内然后取之此人亦尔遇闻种种法要但作心领受记持而不进行冀待良缘会合则当勇健励行之又如猫狸蒙种种慈育亦不识恩分若人但受佗慈惠善言而不念报亦猫心也以不待时处如闻辄行常念恩德为所对治第二十九云何狗心谓得少分以为喜足者如狗以薄福因缘所期下劣故遇得少分粗鄙之食便生喜足若稍过于此者则非本所望此心亦尔闻少分善法便以为行不可尽不复更求胜事此声闻种习所生也以增上意乐为所对治乃至心如大海少亦不拒多亦不溢第三十云何迦楼罗心谓随顺朋党羽翼法者此鸟常恃两翅挟辅其身所往随意以成大势假少一羽则无所能为此心亦尔常念多得朋党与辅翼相资以成事业又因佗所作而后发心不能独进如见人行善便念彼尚能行我何不为当念勇健菩提心如师子王不赖助伴为所对治第三十一云何鼠心谓思惟断诸系缚者如鼠见佗箱箧绳系等辄好非理损坏亦不作念由断此故令我得如是利但尔无趣为之此心亦尔所有系属及与成事好为间隙而沮败之第三十二云何歌咏心梵本缺文不释阿阇梨言此喻传法音也如世人度曲于佗得善巧已复为佗人奏之出种种美妙之音闻者欢喜此心欲从佗听闻正法我当转为众生以种种文句庄严分别演说令此妙音处处闻知也是声闻宿习亦能障净心也当念我当得内证自然之慧然后普现色身而演说之是彼对治第三十三云何舞心谓修行如是法我当上升种种神变者如世人支分散动说名为舞神变亦尔现种种未曾有事令前人心净悦眼多是五通余习者若偏尚如是悉地方便愿求亦障净心也当念除盖障三昧心无散动神通不起灭定而作加持神变勿贪世间小验是所对治第三十四云何击鼓心谓随顺是法我当击法鼓者鼓能警诫众生令得觉悟若行人但作如是念众生长夜昏寐我当习种种无碍辩才击大法鼓而警悟之亦能妨碍净心也当念早证无量语言陀罗尼以天鼓妙音普告一切众生勿以世间小利妨大事因缘是彼对治第三十五云何室宅心谓顺修自护身法者如人造立舍宅庇卫其身得免寒热风雨盗贼恶虫等种种不饶益事此心亦尔我当持戒修善以自防护今世后世远离恶道众苦多是声闻习也当念救护一切众生非独一身是所对治第三十六云何师子心谓修行一切无怯弱法者如师子王于诸兽中随所至处皆胜无有怯弱此心亦尔于一切事中皆欲令胜一切人心不怯弱自谓无有难事莫能与我角其优劣者若自觉知已当发释迦师子心当令一切众生遍胜无有优劣是所对治第三十七云何鸺鹠心谓常暗夜思念者此鸟于大明中无所能为夜则六情爽利若行者昼日虽有所闻诵习昏愦不得其善巧至暗夜思忆所为之事重复筹量便得明了乃至修禅观等亦以暗处为胜若觉知己当念等于明暗令所作意无昼夜之别是所对治第三十八云何乌心谓一切处惊怖思念者如乌鸟若人善心附近惠养或时伺求其便俱生猜畏之心一切时性常如是此心亦尔虽善友欲为饶益及陷误之者一概猜阻而怀疑惧乃至持戒修善时亦于生死怀惊怖心若觉知已当修安定无畏心是彼对治第三十九云何罗刹心谓于善中发起不善者如人见为善事皆作不善意解佛说造诸塔庙得无量福而彼反作是言由此故横损无量小虫烦扰施主将何所益当受苦报如是等不善心生起也是中但以观功德利益不念彼短为所对治第四十云何刺心谓一切处发起恶作为性者犹如棘丛于一切处多所损妨令近者不安此人心亦尔若行善事如大施等既作已便生追悔之心若作恶事竟复自思惟亦怀惭惧是故常怀恶作动虑不安此中对治若有违犯速务忏除勿生掉悔所为善事应自思惟生庆幸心第四十一云何窟心谓顺修为入窟法者谓诸龙阿修罗等皆在地下或海底深窟中多有神仙诸药能得长寿自在行者或念彼中多有美女端正同于诸天可无夭逝之忧五欲自恣或念留住彼中可得劫寿见未来诸佛皆是窟心也当念如法修行可于此生见法明道乃至成佛不应枉路稽留念此世仙之法是彼对治第四十二云何风心谓遍一切处发起为性者风性散乱由不住故此人心亦尔于一切处遍种善根谓于世间外道种种天尊及三乘诸行中皆令有分而作是念如多种子于一切处遍之会有成者当知是风心也当念石田不毛虚费种子当求良美福田膏腴之处专意耕耨所获必多是彼对治第四十三云何水心谓顺修洗濯一切不善法者如水性清洁虽暂为诸垢所污澄之则净又能洗除垢秽此人心亦尔常欲发露垢恶忏洗三业众罪以见此垢此净我如是行则能障碍净心但当观心实相了从本来垢法不生自能除一切盖障是彼治行也第四十四云何火心谓炽盛炎热为性者如火性赫奕躁疾此人心亦尔若造善时于须臾间能成无量功德造恶亦少时成极重业此中治行应思惟猛暴之心多所败伤以柔和慈善之水方便令灭而炽然善事务令恒久是彼对治第四十五云何泥心梵本缺文不释阿阇梨言此是一向无明心也乃至目前近事不能分别记忆故律云犹如泥团又如泥泞以淖弱故难事越度要令有所由藉谓假桥梁等方能越之若觉有此心必须归冯善友令方便开发乃能渐去无知还生慧性也第四十六云何显色心谓类彼为性者譬如青黄赤白等染色若素丝入之便与同色此人心亦如是见闻善法亦随彼行见闻恶事亦依随修学乃至无记亦尔对种种境界随事而迁行人自觉知已当念专求自证之法不由佗悟不为佗缘所转是彼对治第四十七云何版心谓顺修随量法舍弃余善故者如版在水中随其分量受载诸物过限则不能胜终亦倾弃之此人心亦尔简择善法随己力分行一事已便作是语我承上以来唯行此法不知其佗乃至习行八斋即不舍离更不慕行余善以发广大心学菩提行是所对治第四十八云何迷心谓所执异所思异者如人迷故意欲向东而更向西此人心亦如是意欲学不净观而反取净相自谓我今修不净观若修无常无我时反行常我倒中谓我今修无常无我由心散乱故使然也常念专一其心采谛安详无倒观察是彼对治第四十九云何服毒药心谓顺修无生分法者毒谓龙蛇药草诸恶毒也如人中毒闷绝转趣死地无有生分此人心亦尔不生善心亦不生恶心乃至一切心不能生起但任运而行渐入无因无果中故名无生分法也行人自觉知已应发起大悲众善离断灭空即是所治甘露妙药第五十云何罥索心谓一切处住于我缚为性者如人为罥索所缚乃至手足支分不得动转此心者如是堕于断见我缚之中此见能缚行者心乃至于一切处常为所拘不能自出最是重障也既觉知已应速以缘起正慧刀决除障盖是所对治第五十一云何械心谓二足止住为性者在手曰杻在足曰械如人为械所持故二足停住不得前进此心亦尔常好端坐寂然住立而修定心及观察法义为此所拘故名为械心此中治行当于一切时处思惟修习使静乱无间是所对治第五十二云何云心谓常作降雨思念者如西方夏三月中霖雨特甚以常滞淫昏垫故时俗忧乐思虑之心蔚翳滋多故云作降雨时思念也觉知已则当行舍心离于世间忧喜随顺法喜是所对治第五十三云何田心谓常如是修事自身者如人有良美之田常修治耕垦芸除荒秽种种方便令得清净此人亦尔常好修事其身以香华滋味等灌涂奉养务令光洁严好觉知已常念回此功力修事其心以如是诸供养具播植福田资成胜果是彼对治第五十四云何盐心谓所思念彼复增加思念者如盐性咸凡有所入处皆增盐味此人心亦如是于所思事复加思念如忆想欲色之时适生此意还复自推求是心由谁而生作何相貌观此未决复念此推求之虑有何因缘如是则无穷尽也觉知已当一向安心谛理务使穿彻又心性离念非忆度能知不于分别之上更增心数也第五十五云何剃刀心谓唯如是依止剃除法者剃除须发是离俗出家相谓此人心但作是念我已剃除俗相令恶法不得复滋更何所求当知此心最恶以自作分除故能剃除所有善根令不得生当念一切贤圣所应断者所谓无明住地三毒之根若能剃此令妄想不生乃名真出家也第五十六云何弥卢等心谓常思惟心高举为性者如须弥山高绝众峰无能出其上者此人心亦尔常以高举为性乃至师僧父母等所应尊敬处皆不能下意犹如高幢不可屈挠之若欲挠之要必当折终不能改其常操以忍辱谦卑于一切众生作大师想为所对治第五十七云何海等心谓常如是受用自身而住者譬如大海百川归之吞纳无限此心亦尔于一切胜事皆归之于己谓嫌余人无有比者常自恃如是众多所长自受用此而住前心务高此心务广故云与海等同也行者觉知已当念三贤十圣等无量大功德海展转深广自克心行曾未得其尘渧不应起大慢之心也第五十八云何穴等心谓先决定彼后变改为性者譬如完坚之器后若遇缘穿穴无所堪任此心亦尔初时多所受持后稍穿漏也或初发心受戒时具足无缺不久渐生漏法同于已败之器法水不停凡如是例皆名穴心也故行者当令所为之事皆有终始又知性多变改最能障碍坚固菩提心是彼对治第五十九云何受生心谓诸有修习行业彼生心如是同性者如人由白黑业受善恶报由所作种种杂故受彼彼无量差别身此心亦尔所修诸行欲回向受生当知得果亦兼恶善也故行者当念甄择善恶除去不善纯修白法就此善中又复以慧更去粗矿如是次第乃至得成纯一清净醍醐妙果是所治也第六十心梵本缺文阿阇梨云少一猿猴心也猿猴之性身心散乱常不暂住行人亦尔其性躁动不安故多所攀缘犹如猿猴放一捉一大略言之众生尽尔今就偏盛而言也此中亦不随动散之相系缘一境是所对治犹如猿猴若系之于柱则不复肆情掉掷跃腾是所治也然此六十心或时行者本性偏多或由行道用心发动先习或一时杂起或次第而生当于一切时留心观察自然得顺净菩提心若阿阇梨为弟子平治心地时亦当一一简去也。

　　经云秘密主一二三四五再数凡百六十心越世间三妄执出世间心生乃至四分之一度于信解者亦是答诸心相及心殊异也由有无明故生五根本烦恼心谓贪瞋痴慢疑所以不说五见者以属见烦恼多在六十心中也此五根本烦恼初再数为十第二再数成二十第三再数成四十第四再数成八十第五再数成一百六十故云一二三四五再数成百六十心也以众生烦恼心常依二法不得中道故随事异名辄分为二就此二中复更展转细分之其名相具如十万偈中说若更约上中下九品等乃至成八万尘劳广则无量譬如从一种子生五根本于一根本皆破为二枝至第五破则成百六十小枝从此复更离分则条叶不可胜计又如劫初时人皆化生以念为食身光自然安乐无碍然以不知心实相故稍贪着地肥由食味多小色貌随异是非胜负之心犹此而生以有憍慢心故福利衰减地肥隐没乃至地肤林藤亦复不现次食自然粳米始有男女之殊淫盗杀妄等种种非法次第而起是事阿含中广明从是以来有种种族姓种种方俗起种种业烦恼网成种种众生趣造种种五阴之身自非一切智人则不能究其条绪阿阇梨所以为此喻者欲表一无明心随诸事离分即成阿僧祇妄执也越世间三妄执出世间心生者若以净菩提心为出世间心即是超越三劫瑜祇行梵云劫跛有二义一者时分二者妄执若依常途解释度三阿僧祇劫得成正觉若秘密释超一劫瑜祇行即已度百六十心等一重粗妄执名一阿僧祇劫超二劫瑜祇行又度一百六十心等一重细妄执名二阿僧祇劫真言门行者复越一劫更度百六十心等一重极细妄执得至佛慧初心故云三阿僧祇劫成佛也若一生度此三妄执即一生成佛何论时分耶然就第一重内最初解了唯蕴无我时即名出世间心生也度世间六十心离我倒所生三毒根本名越三毒妄执也复次有三妄执所谓根境界淹留修行根谓六根境谓六尘界谓六识界以内外十二入界即是根境故合言之此是三果学人所留滞处故云淹留修行也复次有三妄执所谓业烦恼株杌及无明种子即是无学圣人所断最难断处凡有三种三妄执也学摩诃衍人初得出世初心与小乘见道适齐然不堕声闻正位所以尔者由彼从初发心即知心性但为我倒所覆未能现前尔时谛观阴界入等悉从缘生无常变异是中何者是神我耶作如是推求即了神本不生度无量见网净菩提心少分增明由得菩提心势力所以不堕二乘地也然彼行者有法执当心若修禅定道品种种诸度时虽不于中起诸我倒而心住于禅慧等法稽留淹滞不能速至菩提以非如实巧度故名淹留修行也然亦稍离下地三妄执能拔业烦恼根本无明种子生十二因缘知如是甚深之法有佛无佛性相常尔如前所说建立净不建立无净等种种宗计皆不相应乃至长叉梵尼诸大论师等自以智慧利根推求诸法实相皆亦不能图度此十二因缘义如稻芉等经广明言湛寂者寂是不生义谓五根本烦恼及百六十随烦恼等皆毕竟不生故名为寂湛者是甚深义譬如清潭万仞澄恬镜彻临视之者不测浅深故说三兽渡河各随足迹之所至独有大香象王能渐次深入到其源底耳此中有三乘之人同以无言说道得诸法实相然声闻入法性最浅故厌怖生死自谓已得涅槃生灭度想辟支佛所入有差稍深故于生死不甚匆遽然不能以方便力发起大悲菩萨悟如是法时即知是心垢渐除所以净心渐现尔时便得菩提心势力能以不住道学种种度门故同共一法中而升沉有异也。

　　经云一切外道所不能知者此宗中说有两种外道也外外道犹如睹见清潭逆生怖畏不敢习近内外道虽能游泳其中适热除垢得清凉乐然不觉是中有无量宝玉一则不入不识二则入而不识故云一切外道不能知也先佛宣说离一切过者言十方三世诸佛唯有此一门诱进群迷出于火宅是处无复障碍戏论不行故种种因量诸师无能出其过恶者然未度法障未名真净菩提心如莲华虽已离浊泥尚未出水故经云彼出世间心住蕴中也以行者于瑜伽中湛寂之心虽已明显然涉事时根尘识等犹尚当心由厌怖有为故着无为法然以菩提心势力自然不由佗教有如是慧随生能于蕴等发起其心修离着方便于五种譬喻观察无性空初句观察聚沫者如水上浮沫虽可目睹有种种形推求性实了不可得色阴亦尔若粗若细无不从众缘生缘生无性即是色本不生也次句浮泡者如夏时暴雨水上浮泡亦但属众缘四句观之都无起灭受阴亦尔诸苦乐等皆从情尘和合生从缘无性即是受本不生也次句阳炎者如春月地气日光望之如水迷渴者生企求心奔趣徒勤去之弥远众生亦尔不知缘起性空有法想生若悟实相即想本不生也次芭蕉者如人求芭蕉中坚实乃至分分破析至于邻虚亦不可得行阴亦尔一微尘涉于动境无不从众缘生缘生无性即是行本不生也次幻事者如世间咒术药力蔽惑人心现种种未曾有事识阴亦尔从一念无明幻心幻出三界究其源本都无生灭去来当知从众缘生无自性故亦识本不生也声闻经中虽说此五喻而意明无我今此中五喻意明诸蕴性空如观五阴者当知十二入十八界六入十二因缘等皆应广分别说如大般若中所明行者如是观察时从无性门达诸法即空得离一重法倒了知心性如是不为蕴界处能执所执之所动摇故名证寂然界证此寂然界时渐过二乘境界如莲华虽未开敷而稍出清流之上行者亦尔不复心没蕴中故名出世间心若据正译当言上世间心也秘密主彼离违顺八心相续业烦恼网者如前所说种子根疱等及归依三宝为人天乘行斋施善法皆名顺世八心若三乘初发道意迄至拔业烦恼根本无明种子生十二因缘名违世八心或可就见道修道等诸位分之各自有八心也大乘行者了达诸蕴性空故于一切法中都无所取亦无所舍双离违顺八心我蕴两倒二种业烦恼网是名超越一劫瑜祇行瑜伽译为相应若以女声呼之则曰瑜祇所谓相应者即是观行应理之行人也依常途解释者是菩萨从发心以来经一大阿僧祇劫方证如是寂然界今秘密宗但度此一重妄执即是超一阿僧祇劫行者未过此劫与辟支佛位齐时名为极无言说处尔时心滞无为法相若失方便多堕二乘地证小涅槃然以菩提心势力还能发起悲愿从此以后三乘径路始分然所观人法俱空与成实诸宗未甚悬绝由约偏真之理作此平等观耳故以三乘上中下出世间心合论一僧祇劫至第二僧祇劫乃与二乘异也。

　　经云复次秘密主大乘行发无缘乘心法无我性何以故如彼往昔如是修行者观察蕴阿赖耶知自性如幻阳炎影响旋火轮乾闼婆城者即是明第二重观法无我性也梵音莽钵罗是无义亦是佗义所谓佗缘乘者谓发平等大誓为法界众生行菩萨道乃至诸一阐提及二乘未入正位者亦当以种种方便析伏摄受普令同入是乘约此无缘大悲故名佗缘乘又无缘乘者至此僧祇始能观察阿陀那深细之识解了三界唯心心外更无一法而可得者乘此无缘心而行大菩提道故名无缘乘也此无缘乘心即是法无我性以行者初劫修观行时心没蕴中故以五种无性空门观法无我然望缘生中道由属对治悉檀若失般若方便即堕于断灭名恶取空者滥方广道人今大乘不可得空相空相亦不可得虽观诸法无所有然亦于诸法无所空故须离有离无道观法无我性为欲净除智障故随顺古昔诸菩萨修学观蕴阿赖耶即楞伽解深密等八识三性三无性皆是此意经言知自性者即是知三界唯心也如幻阳炎影响旋火轮乾闼婆城六喻皆是双办有无明蕴阿赖耶别缘起义与前劫上五喻观无性空意复有殊矣阿赖耶义云含藏正翻为室谓诸蕴于此中生于此中灭即是诸蕴巢窟故以为名然阿赖耶有三种义一者分别义二者因缘义三者真实义如大乘庄严论求真实偈中以离二及迷依无说无戏论故应知三性俱真实所云离二者谓分别性真实由能取所取毕竟无故迷依者谓依佗性真实由此起诸分别故无说无戏论者谓真实性真实由自性无戏论故次说求真实譬喻偈云如彼起幻师譬说虚妄分别如彼诸幻事譬说二种迷释曰如幻师依咒术力变木石等以为迷因如是虚妄分别依佗性亦尔起种种分别为颠倒因又如幻师像金等种种相貌显现如是所起分别性亦尔能取所取故二迷恒时显现次偈云如彼无体故得入第一义如彼可得故通达世谛实此中意言如彼幻者幻事无有实体此譬依佗分别二相亦无实体由此道理即得通达第一义谛又如幻者幻事体亦不可得此譬虚妄分别亦尔由此道理即得通达世谛之实又偈云彼事无体故即得真实境如是转依故即得真实义释云若人了彼幻事无体即得平等实境若诸菩萨了彼二迷无体得转依时即得真实性义也又偈云是事彼处有彼有体亦无有体无有故是故说是幻此偈明幻事有而非有何以故有谓幻像事彼处显现故非有谓彼实体不可得故如是有体与无体无二由此义故说彼是幻又偈云无体非无体非无体即体无体体无二是故说是幻此偈明幻事非有而有何以故非有谓彼幻事无体由无实体故而有谓幻事非无体由像显现故如是无体与有体无二由此义故说彼是幻此幻即譬诸蕴是故当知虚妄分别有而非有何以故彼二影显现而实体不可得故故说色等有体即是无体复次虚妄分别非有而有何以故彼二都无实体然有影显现故故说色等无体与有体无二由此有无不二能遮建立诽谤及趣小乘寂灭所以然者由于无体知无体故不应安立由于有体知世谛故不应诽谤又以彼二无别故不应厌体入小涅槃彼偈又云幻像及取幻迷故说有二如是无彼二而有二可得骨像及取骨观故亦说二无二而说二可得亦如是前偈意云迷人于幻像及取幻以迷故说有能取所取二事彼二虽无而二可得由迷显现故后偈意云观行人亦尔于骨像及取骨由观故说有能观所观二事彼二虽无而二亦可得由观显现故问曰如是观已以何法为能治何法为所治故彼复说二偈云应知所治体谓彼法迷相如是体无体有非有如幻应知能治体念处等诸法如是体无相如幻亦如是前偈意云何所治体即是迷法相迷法相者谓如是如是体故然如是体可说为有由虚妄分别故亦说非有由能取所取二体与非体无别故如是有亦如幻无亦如幻故说此相如幻后偈意云能治体即是诸法谓佛所说念处等如是如是体故彼体亦皆如幻何以故如诸凡夫所取如是如是有体故如诸佛所说如是如是无体故如是体无相而佛世尊示现入胎出生逾城出家成等正觉如是无相而影显现是故如幻问曰若诸法同如幻者以何义故一为能治一为所治彼偈答言譬如强幻王令余幻王即退如是清净法能令染法尽由此义故菩萨虽修众行而无所得也彼论明观察蕴阿赖耶了知自性如幻最与此经符会故具出之当知阳炎影响旋火轮干城亦应如是广说前劫五喻有泡沫芭蕉此中所以不论者此三事由带折法明无性空然此中幻炎等喻意明唯识无境体法难解之空即是粗相转融故不论也行者解诸蕴唯心即是知法自性未了如是如是自性时畏堕有所得故不能尽理观有畏堕断灭故不能尽理观空非但见有不明亦复见空未尽今以如幻等门照有空不二而人法二空之相亦不当心乃名真入法空悟唯识性故。

　　经云秘密主彼如是舍无我心主自在觉自心本不生心主即心王也以不滞有无心无挂碍所为妙业随意能成故云心王自在心王自在明即是净菩提心更作一转开明倍胜于前劫也以心王犹如池水性本清净心数净除犹如客尘清净是故证此性清净时即能自觉心本不生何以故以心前后际俱不可得故譬如大海波浪以从缘起故即是先无后无而水性不尔波浪从缘起时水性非是先无波浪因缘尽时水性非是后无心王亦复如是无前后际以前后际断故虽复遇境界风从缘起灭而心性常无生灭觉此心本不生即是渐入阿字门尔时复离百六十心等尘沙诸烦恼一重微细妄执名第二阿僧祇劫故经云知自心性是超越二劫瑜祇行也此中无为生死缘因生坏等义如胜鬘宝性佛性论中广明今且明宗义故不详说然上来原始要终自发一毫之善以至于超度人法有无二障虽宗极炳着转妙转深由是对治心外之垢尚未开此心中种种秘密不思议事从此以后方乃说之若不作如此对辩则常情各玩先习不能觉其微妙也。

　　经云复次秘密主真言门修行菩萨行诸菩萨无量无数百千俱胝那庾多劫积集无量功德智慧具修诸行无量智慧方便皆悉成就者即是欲明超第三劫之心欲令见闻者信乐尊重故先叹其功德耳如余教中菩萨行于方便对治道次第渐除心垢经无量阿僧祇劫或有得至菩提或不至者今此教诸菩萨则不如是直以真言为乘超入净菩提心门若见此心明道时诸菩萨无数劫中所修福慧自然具足譬如世人以舟车䟦涉经险难恶道得达五百由旬更有一人直乘神通飞空而度其所经过及至到之处虽则无异而所乘法有殊又世尊所以先广说如上诸心相者为教真言门诸观行人若行至如是境界时则须明识不得未到谓到而于中路稽留也复次如轮王太子初诞育时众相备足无所缺减虽未能遍习众艺统御四洲然已能任持七宝成就绍王之家业何以故以即是轮王具体故真言行者初入净菩提心亦复如是虽未于无数阿僧祇劫具修普贤众行满足大悲方便然此等如来功德皆已成就何以故即是毗卢遮那具体法身故是以经云无量无数劫乃至智慧方便皆悉成就也又如王子始生又以龙神兆庶之所宗归初发净菩提心亦复如是已为天人世间迷失正道者作大归依若常途诸论所明证此心时即名为佛是故舍利弗等一切声闻缘觉尽其智力不能测量经云所谓出过一切声闻辟支佛地也行者得此心时即知释迦牟尼净土不毁见佛寿量长远本地之身与上行等从地涌出诸菩萨同会一处修对治道者虽迹邻补处然不识一人是故此事名为秘密又此菩萨能于毕竟净心中普集会十方法界诸佛菩萨亦自能普诣十方供养诸善知识询求正法唯独自明了诸天世人莫能知者由此因缘复名秘密前二劫中虽云度二乘地虽须菩提等由能承佛威神衍说人法俱空而于此秘密一乘心生惊疑不知所趣乃名直过声闻辟支佛地也时大威德诸天不见菩萨心所依处咸生敬信故释提桓因作如是愿言今此上人不久成佛若彼成佛时我当奉吉祥草四天王亦生此念言若此菩萨成佛时我当献钵梵天王亦作此念若此菩萨成佛时我当请转法轮故云亲近敬礼也已叹入真言门功德竟然行者复以何法入此门耶故经次云所谓空性空性即是自心等虚空性上文无量如虚空乃至正等觉显现即喻此心也前劫悟万法唯心心外无法今观此心即心则是如来自然智亦是毗卢遮那遍一切身以心如是故诸法亦如是根尘皆入阿字门故曰离于根境影像不出常寂灭光故曰无相以心实相智觉心之实相境智皆是般若波罗蜜故曰无境界以此中十智喻望前十喻复成戏论故曰越诸戏论第三重微细百六十心烦恼业寿种除复有佛树牙生故曰等虚空无边一切佛法依此相续生既不坏因缘即入法界亦不动法界即是缘起当知因缘生灭即是法界生灭法界不生灭即是因缘不生灭故曰离有为无为界若如来出世若不出世诸法法尔如是住故曰离诸造作如般若中一切法趣眼是趣不过犹如百川赴海更无去处是故当知眼即是第一实际第一实际中眼尚不可得何况趣不趣耶耳鼻舌身意亦如是故曰离眼耳鼻舌身意行者得如是微细慧时观一切染净诸法乃至少分犹如邻虚无不从缘生者若从缘生即无自性若无自性即是本不生本不生即是心之实际心实际亦复不可得故曰极无自性心生也此心望前二劫由如莲华盛敷若望后二心即是果复成种故曰如是初心佛说成佛因故于业烦恼解脱而业烦恼具依此中云佛说者世尊以十方三世佛为证言以此一事因缘为众生开净知见其道玄同也行者解脱一切业烦恼时即知一切业烦恼无非佛事本自无有缚今何有脱邪如良医变毒为药用除众疾又如虚空出过众相而万像具依若住此不思议解脱时即是真阿罗汉不著于有为无为一切世间应受广大供养故经云世间宗奉常应供养也复次阿阇梨欲明此应供义故统论三劫始终作宝珠譬喻犹如有如意宝在石朴之中以世人不识故弃在衢路之间与瓦砾无异然别宝者见有微相才彰于外即便识之先用利䥫镌去钝石既近宝玉其石渐耎复以诸药食之使矿秽消化而复不伤其质尔时粗垢已除尚有细垢既洗以灰水磨以净㲲种种方便而莹发之既得光显置之高幢能随一切所求普雨众物尔时世人生奇特想尊重是宝由如大天以能充满所希愿故然此宝玉于一时间普应众心随其所得各各差别然此众物为于宝中先有邪先无邪若先有者即此小珠何能顿藏众物若先无物者又何能顿雨众物即此世间宝性已有不可思议何况众生菩提心宝邪是故诸善知识才见众生世间八心适萌动时即便识是真宝知有可凿之理如彼相者以曾多识名宝是以遇便识之诸佛菩萨亦尔久已证知亲从一毫之善自致大菩提道是故鉴彼情机即大欢喜方便诱进令受三归如前已分别说譬如收彼顽石置于家中次以三种三心拔业烦恼根无明种子如以利䥫开凿去其粗矿次观无缘乘法无我性如渐至耎处以药物消化而不伤之次生极无自性心如灰水莹拭使极光净尔时生于佛家名置在高幢雨种种宝以此因缘故堪受世间广大供养也若行者直从真言门得见心宝如仙人善咒术以神力取之虽巧拙难易不同而获宝终无有异路故此经从浅至深广明心相皆为开示菩提心本末因缘若但依常途法相则不得言诸佛大秘密我今悉开衍也。

　　经云秘密主信解行地观察三心无量波罗蜜多慧观四摄法信解地无对无量不思议建立十心无边智生者此经宗从净菩提心以上十住地皆是信解中行唯如来名究竟一切智地如华严中初地菩萨能信如来本行所入信成就诸波罗蜜信入诸胜地信成就力信具足无所畏信生长不可坏不共佛法信不思议佛法信出生无中边佛境界信随入如来无量境界信成就果于如是诸事中其心毕竟不可破坏不复随佗缘转故名信解行地亦名到于修行地也观察三心即是因根究竟心若通论信解地则是初地菩萨得此虚空无垢菩提心时自然于十无尽界生十大愿乃至满足百万阿僧祇大愿此即是菩提心为因从二地以去增修大悲万行即是无尽大愿于十方界生根乃至渐次增长至第八地以去皆名方便地佛性论云八地以上境界皆同但约方便为阶降耳若观一一地亦自有三心如以众多十因缘得入初地名为因既彼安住已以种种大悲万行净治是地名为根说净治地果相及方便业名究竟余皆准此此经无量波罗蜜多四摄法即是治地也行者从此无有待对出过心量不可思议地有十心无边智生即是初地果相也华严云发十大愿已则得利益心柔软心随顺心寂静心调伏心寂灭心谦下心润泽心不动心不浊心次又成就十种净诸地法所谓信慈悲喜舍无有疲厌知诸经论善解世法惭愧及坚固力供养诸佛依教修行复次住是地已善知诸地障善知地成坏善知地相果善知地得修善知地法清净善知地地转行善知地地处非处善知地地殊胜智善知地地不退转善知净治一切菩萨地乃至转入如来地如是等有众多十心若广分别即有百万阿僧祇度门故曰无边智生也更就前三心作十心说之若通论信解地则初地为种子二地为芽三地为疱四地为叶五地为华六地为果七地为受用种子八地为无畏依所谓果中之果九地为有进求佛地慧生是最胜心十地此心决定此二心无别境界还是于第八心中约方便转胜开出之耳若一一地中亦自具此十心且如住初地时成就净治诸地法及知诸地相即是先解一地竟藉此为因智慧增长更解二地以上十心类例推之可知华严有众多十法门亦当准此次第广分别说然此经宗从初地得即入金刚宝藏故华严十地经一一名言依阿阇梨所传皆须作二种释一者浅略释二者深秘释若不达如是秘号但依文说之则因缘事相往往涉于十住品若解金刚顶十六大菩萨生自当证知也经云我一切诸有所说皆依此而得者如上一切智地无尽庄严境界及余无量修多罗佛所称叹一切行果无不因此而得之是故余经如是广叹娑罗树王茎叶华果今此经中唯明此树王种子及生育因缘若离此因缘能成彼果者无有是处所以称大日经王者非为此乎经复举益劝修云是故智者当思惟此一切智信解地复越一劫升住此地即是初入此信解地是复越百六十心一重细惑名度三大僧祇劫也行者初观空性时觉一切法皆入心之实际下不见众生可度上不见诸佛可求尔时万行休息谓为究竟若住此者即退不堕二乘地进不得上菩萨地名为法爱生亦名无记心然以菩提心势力及如来加持力复能发起悲愿尔时十方诸佛同时现前而劝喻之以蒙佛教授故转生极无自性心乃至心之实际亦不可得虽解脱一切业烦恼而业烦恼具存至此不思议地乃名真离二乘地也就前三句义中更开佛地为上上方便心至此第四心时名究竟一切智地故曰此四分之一度于信解也。

　　经云尔时执金刚秘密主白佛言世尊愿救世者演说心相菩萨有几种得无畏处乃至当得一切法自性平等无畏者犹是答前心相句以金刚手既闻此教诸菩萨直乘真言门上菩萨地故问世尊此菩萨行道时有几种得无畏处佛还复约前三劫作差降对明也梵音阿湿嚩娑正译当言苏息如人为强力者所持扼喉闭气垂将闷绝忽蒙放舍还得复苏众生亦如是为妄想业烦恼所缠触缘皆闭至此六处如得再生故名苏息处亦如度险恶道时其心泰然无所畏惧故名无畏处也佛言秘密主彼愚童凡夫修诸善法害不善法当得善无畏者善义通于浅深今此中意明十善业道如世人以十不善道因缘漂沉恶趣无有穷已后得顺世八心渐受三归戒于无量世生人天中后至涅槃以免离三途极苦名最初苏息处也若真言行者初入三昧耶依三密供养佛修行位与此齐等也经云若如实知我当得身无畏者如修身观时见此身三十六物之所集成五种不净恶露充满终不为此而生贪爱次复观受心法得离不观我性四种颠倒于身之扼缚得苏息处若真言行者本尊三昧众相现前时位与此齐也。

　　经云若于取蕴所集我身舍自色像观当得无我无畏者谓观唯蕴无我时于阴界入中种种分折推求我不可得舍此自色像者譬如因树则有树影现若无树者影由何生今五蕴尚从缘生都无自性何况此积集中而有我耶如上所说乃至证湛寂之心离一切过是于我之扼缚得苏息处若真言行者于瑜伽境界一切分段中能观心不可得不生爱慢位与此齐也。

　　经云若害蕴住法攀缘当得法无畏者谓行者心住蕴中欲令发起离着尔时约幻炎等喻观察诸蕴即空得离违顺八心证寂然界能离蕴之扼缚于法得苏息处法谓十缘生句也若真言行者现觉瑜伽境界皆如镜像水月无性无生时位与此齐也。

　　经云若害法住无缘当得法无我无畏者即是无缘乘心观察法无我性于心外有无影像智都无所得心王自在觉本不生得离法之扼缚于法无我得苏息处若真言行者于瑜伽道中心得自在用时位与此齐也经。

　　云若复一切蕴界处能执所执我寿命等及法无缘空自性无性此空智生当得一切法自性平等无畏者谓观自心毕竟空性时我之与蕴法及无缘皆同一性所谓自性无性此空智生即是极无自性心生也于业烦恼等都无所缚亦无所脱故云得一切法自性平等尔时于有为无为界二种扼缚得苏息处即是真言行者虚空无垢菩提心也然此心在缠出缠皆毕竟无相以如来五眼谛观尚不能得其像貌况余生灭中人今所以广明三劫六无畏处众多心相者皆是拟议外迹以明修证之深浅耳上已明见烟之相可以皆比知火性但知心垢尽处戏论不行即是第六无畏依更欲如何表示耶。

　　经云秘密主若真言门修菩萨行诸菩萨深修观察十缘生句当于真言行通达作证乃至如实遍知一切心相者是略答前问中修行句也如下文万行方便中无不藉此十缘生句净除心垢是故当知最为旨要真言行者特宜留意思之然统论此品中十缘生句略有三种一者以心没蕴中欲对治实法故观此十缘生句如前所说即空之幻是也二者以心没法中欲对治境界攀缘故观此十缘生句如前所说蕴阿赖耶即心之幻是也三者以心没心实际中欲离有为无为界故观此十缘生句如前所说解脱一切业烦恼而业烦恼具依即不思议之幻也摩诃般若中十喻亦具含三意今此中云深修观察者即是意明第三重且如行者于瑜伽中以自心为感佛心为应感应因缘即时毗卢遮那现所喜见身说所宜闻法然我心亦毕竟净佛心亦毕竟净若望我心为自即佛心为佗今此境界为从自生耶佗生耶共生无因生耶以中论种种门观之生不可得而形声宛然即是法界论幻即幻论法界即法界幻论遍一切处即遍一切处论幻故名不可思议幻也复次言深修者谓得净心已去从大悲生根乃至方便究竟其间一一缘起皆当以十喻观之由所证转深故言深观察也且如四谛义直示娑婆世界已有无量无边差别名又况无尽法界中逗机方便何可穷尽今行者于一念净心中通达如是尘沙四谛空则毕竟不生有则尽其性相中则举体皆常以三法无定相故名为不思议幻也如四谛者余一切法门例耳是故唯有如来乃能穷此十喻达其源底此经所以次无垢菩提心即明十喻者包括始终综该诸地也既触缘成观不可缕说今且依释论明其大归耳。

　　经云云何为十谓如幻阳炎梦影乾闼婆城响水月浮泡虚空华旋火轮乃至云何为幻谓如咒术药力能造所造种种色像惑自眼故见希有事展转相生往来十方然彼非去非不去何以故本性净故如是真言幻持诵成就能生一切者佛说药力不思议如人以药力故升空隐形履水蹈火此事非诸论师等能建立因量出其所由亦非可生疑谓定应尔或不应尔过如是筹度境界唯亲行此药执持行用者乃证知耳又如药术因缘示现能造所造种种色像虽于众缘中一一谛求都无生处而亦五情所对明了现前虽展转相生往来十方然亦非去非不去是事亦非筹度思量之境释论云佛问德女譬如幻师幻作种种事于汝意云何是幻所作内有不答言不也又问外有不内外有不从前世至今世从今世至后世不幻所作有生者灭者不实有一法是幻所作不皆答言不也佛言汝颇见闻幻所作伎乐不答言我亦见亦闻佛言若幻空欺诳无实云何从幻能作伎乐女言大德是幻相法尔耳虽无根本而可闻见佛言无明亦如是虽非内有乃至无生灭者而无明因缘诸行生若无明尽行亦尽乃至广说今此真言门喻持诵者亦复如是如下文广说依三密修行得成一切奇特不思议事虽一一缘中谛求毕竟离于四句法尔如是不异净心而自在神变宛然不谬此事亦非诸大论师等聪辨利根者所能测量独有方便具足得成悉地者自证知耳。

　　经云复次秘密主阳𦦨性空彼依世人妄想成立有所谈议如是真言相唯是假名者释论云以日光风动尘故旷野中动如野马无智人初见之谓之为水众生亦尔结使烦恼日光热等动诸行尘邪忆念风于生死旷野中转无智慧者谓一相为男一相为女复次若远见之谓以为水近则无水相如是远圣法者不知无我及诸法空于阴界入性空法中生人想等若近圣法则知诸法实相是时虚诳种种妄想尽除此经意云如世人远望之者徒见此炎之相强立假名求其实事都不可得故云妄想成立有所谈议如真言行者于瑜伽中见种种殊特境界乃至诸佛海会无尽庄严尔时应作此阳𦦨观了知唯是假名离于慢着转近心地则悟加持神变种种因缘但是法界炎耳故云如是真言相唯是假名。

　　经云复次秘密主如梦中所见昼日牟呼栗多刹那岁时等住种种异类受诸苦乐觉已都无所见如是梦真言行应知亦尔者释论云如梦中都无实事谓之有实觉已知无而还自笑人亦如是结使眠中实无而生着得道觉时乃知无觉亦复自笑又如以眠力故无法而见法无喜事而喜无瞋事而瞋无怖事而怖众生亦尔无明眠力故不应瞋喜忧怖而生瞋喜忧怖等故今复明此梦事不思议边如梦中自见住寿一日二日乃至无量岁有种种国土及众生族类或升天宫或在地狱受诸苦乐觉时但一念间耳于觉心眠法因缘中四句求之了不可得而梦事照然忆持不谬以一念为千万岁以一心为无量境此事非世间智者忆度思量能尽其源底亦非可疑之事独梦者亲证知耳今此真言行者瑜伽之梦亦复如是或须臾间备见无量加持境界或不起于座而经多劫或遍游诸佛国土亲近供养利益众生此事于诸众因缘中观察都无所起不出一念净心然亦分别不谬此事谁能思议出其所以然实独证知者自知耳行者得如是境界但当以梦喻观之心不疑怪亦不生着即以普现色身之梦作无尽庄严故云深修十句也。

　　经云复次秘密主以影喻解了真言能发悉地如面缘于镜而现面像彼真言悉地当如是知者此中言影即是释论镜中像喻彼论云如镜中像非镜作非面作非执镜者作非自然作亦非无因缘作何以非镜作若面未到镜则无像故何以非面作无镜则无像故何以非执镜者作无镜无面则无像故何以非自然作若未有镜未有面则无像像待镜镜待面然后有故亦非无因者若无因缘应常有若常有者除镜除面亦应自出以是故非无因缘当知诸法亦复如是以我不可得故一切因缘生法不自在故诸法属因缘故非自作若自无佗亦无故非佗作若佗作则失罪福力亦非共作以有二过故亦非无因如先世业因今世善恶行缘从是得苦乐一切诸法必有因缘以愚痴故不知耳如少儿见镜中像心乐爱着失已破镜求索智人笑之失乐更求之亦复如是亦为得道圣人所笑今此真言门中以如来三密净身为镜自身三密行为镜中像因缘有悉地生犹如面像若行者悉地成就时乃至起五神通住寿长远面见十方国土游诸佛刹皆以此喻观察是事从自生耶佗生耶若谓佗三密加持能授是果则众生未修行时佛之大悲平等何故不令成就若谓自如说行能得是果何用观三密净镜之身求加被耶若共生则有二过何以故若谓我心为因待彼众缘方得成就者即此因中先有悉地果耶若先无耶若先有之众缘则无所用若先无之众缘复何所用然是悉地成就亦复非无因缘故智论镜像偈云非有亦非无亦复非有无此语亦不受如是名中道不应如彼小儿妄生取着也作如是观故行者心无所得不生戏论故曰应如是知。

　　经云复次秘密主以乾闼婆城譬解了成就悉地宫者释论云日初出时见城门楼橹宫殿行人出入日转高转灭此城但可眼见而无实有有人初未曾见意谓实乐疾行趣之近而逾失日高遂灭饥渴闷极睹热气如野马谓之为水复往趣之乃至求之疲极而无所见思惟自悟渴愿心息行者亦尔以智慧知无我无实法者是时颠倒愿息声闻经中无此乾闼婆城喻又以城喻身说此众缘实有但城假名为破吾我故菩萨利根深入诸法空中故以乾闼婆城为喻也此中言悉地宫有上中下上谓密严佛国出过三界非二乘所得见闻中谓十方严净土下谓诸天修罗宫等若行者成三品持明仙时安住如是悉地宫中当以此喻观察如海气日光因缘邑居严丽层台人物粲然可观不应同彼愚夫妄生贪着求其实事以此因缘于种种胜妙五尘中净心无所挂碍也。

　　经云复次秘密主以响喻解了真言声如缘声有响彼真言者当如是解者释论云若深山峡谷中若深绝涧中若空大舍中以语言声相击故从声有声名为响无智人谓为有实智者心念是声无人作但以声转故更有响声诳人耳根人欲语时亦咽口中有风名忧陀那还入至脐触脐响出响出时触顶及龂齿唇舌咽胸七处而退是名语言愚人不解而生三毒智者了知心无所著但随诸法实相真言行者若于瑜伽中闻八风种种违顺之音或诸圣者以无量法音现前教授或由舌根净故能以一音遍诸世界遇此诸境界时亦当以响喻观察此但从三密众缘而有是事非生非灭非有非无是故于中不应妄生戏论尔时自入音声慧法门也。

　　经云复次秘密主如因月出故照于净水而现月影像如是真言水月喻彼持明者当如是说者释论云月在虚空中行而影现于水实法性月轮在如如法性实际虚空中而凡夫心水有我我所相现又如小儿见水中月欢喜欲取大人见之则笑无智者亦尔身见故见有吾我无实智故见种种法见已欢喜欲取诸相得道圣人笑之复次譬水中见月影搅水则不见无明心静水中见吾我憍慢诸结使影实智慧杖搅心水则不见以是故说诸菩萨知法如水中月持明行者亦如是由三密方便自心澄净故诸佛密严海会悉于中现或自以如意珠身于一切众生心水中现尔时应谛想观今此密严之相从我净心生耶从佛净身生耶自佗实相尚自毕竟不生何况相违因缘而有所生又如一切江河井池大小诸器月亦不来水亦不去而净月能以一轮普入众水之中我今亦复如是众生心亦不来自心亦复不去而见闻蒙益皆实不虚当以慧杖搅之使知无实不得如彼婴童欲作方便取之以为玩好之具也既能自静其意复当如如不动为人演说之故曰持明者当如是说。

　　经云复次秘密主如天降雨生泡彼真言悉地种种变化当知亦尔者声闻经以受譬浮泡般若中以泡为喻虽无实性而因缘犹是实生故十句中有如化而不明泡喻今此经譬意亦复殊也如夏时雨水自雨水中随渧之大小生种种浮泡形类各异然水性一味自为因缘四句推求无别所生之法是故此泡举体从缘泡起即是水起泡灭即是水灭故以此喻即心之变化也如行者即以自心作佛还蒙心佛示悟方便转入无量法门及以心为漫荼罗此境与心为缘能作种种不思议变化是故行者以浮泡喻观之了知不离自心故不生着也释论又云修定者有十四变化天龙鬼神亦能化作如化生先无定物但以心生便有心灭则灭又是法无初无中无后生是无所从来灭亦无所至当知诸法亦如是复次如变化相清净如虚空无所染着不为罪福所污诸法亦尔法性如如实际自然常净譬如阎浮提四大河一一河有五百小河以为眷属此水种种不净入大海中皆悉清净与泡喻意同也。

　　经云复次秘密主如空中无众生无寿命彼作者不可得以心迷乱故而生如是种种妄见者释论云如虚空者谓但有名而无实法虚空非可见法远视故眼光转见缥色诸法亦如是空无所有人远无漏实智慧故弃实相见彼我男女屋舍城郭等种种杂物心着如小儿仰观青天谓有实色有人飞上极远而无所见又如虚空性常清净人谓阴𪾼为不净诸法亦如是性常清净淫欲瞋恚等𪾼故人谓不净此经云心迷乱者如人以疾病非人等种种因缘其心迷乱妄见净虚空中有种种人物形相或可怖畏或可贪着若得本心时则知如此事生时不染虚空灭时亦非还净本来不碍虚空亦不异于空行者修观行时若有种种魔事种种业烦恼境皆当安心此喻如净虚空虽于无量劫中处于地狱尔时意无挂碍如得神通者于空一显色中自在飞行不为人法妄想之所尘污也。

　　经云复次秘密主譬如火烬若人执持在手而以旋转空中有轮像生者如人持火烬空中旋转作种种相或方或圆三角半月大小长短随意所为愚小观之以为实事而生贪著然实都无法生但手中速疾力能运一火成无量相尔真言行者若于瑜伽中随心所运无不成就乃至于一阿字门旋转无碍成无量法门尔时当造斯观但由净菩提心一体速疾力巧用使然不应于中作种种见计为胜妙而生戏论也释论无火轮喻别有影喻云如影可见而不可捉诸法亦如是眼识等见闻觉知实不可得又如影映光则现不映则无诸结使烦恼遮正见光则有我相法相又影人去则去人动则动人住则住善恶业影亦复如是后世去时亦去今世住时亦住报不断故罪福熟时则出然是影非有物但是诳眼法如旋火烬疾转成轮亦非实有喻意大同也。

　　秘密主应如是了知大乘句心句无等等句必定句正等觉句渐次大乘生句者梵音谓句为钵昙义如前释此十喻皆是摩诃衍人甚深缘起非声闻缘觉安足之处也故名大乘句心之实性更无一法可以显示之者亦不可授人但如是深观察时障盖云披自当证知耳故名心句如来智慧于一切法中无可譬类亦无过上故名无等而心之实相与之函盖相称间无异际故云无等等若以十缘生了知心处则安住其中故曰无等等句诸佛以此十缘生义必定师子吼说如来性心实相印若有能信解者假使十方世界一切诸魔皆化身作佛说相似般若亦不能变易其心使法相不如是故曰必定句以此中道正观离有为无为界极无自性心生即是心佛显现故曰正等觉句以深修观察故如入大海渐次转深乃至毗卢遮那以上上智观方能尽其源底故曰渐次大乘生句当知如是六句次第相释次第相生也毗卢遮那即以此十缘生句不思议法界作无尽庄严藏从十世界微尘数诸佛法界门常出根力觉道禅定解脱诸宝遍施众生犹尚不匮故曰具足法财一切如来智业由此具足故曰出生种种工巧大智若于一念心中明见十缘生义则上穷无尽法界下极无尽众生界其中一切心相皆能了了觉知以皆从缘起即空即假即中故曰如实遍知一切心相阿阇梨言行者初修观行境界现前时由内因外缘力故自然有缘起智生不同常途习定功力苦至而后通彻也梵本中云自此以后次说真言者持诵次第如法悉地如法果生此是传法者所记故不于经中具出其大意言已说净菩提心诸心相竟从此以下明进修方便及悉地果生也。

　　毗卢遮那成佛神变加持经义释卷第二
卍新纂续藏经第 23 册 No. 0438 大日经义释


　　毗卢遮那成佛神变加持经义释卷第三

　　沙门　一行　述记

　　入漫荼罗具缘真言品第二

　　入漫荼罗具缘真言品者上品已约种种心相对辨一切智心竟然此妙果以何方便而能得至耶故此品次明入漫荼罗行法其众缘支分及所要真言皆于此中广明譬如已知乳酪有醍醐性即教令具诸器物方便攒摇以从缘起故当知不异十缘生句也复次声闻经中以毗尼为秘藏要择人简众方乃授之若未发律仪不令听闻修习摩诃衍中亦以持明为秘藏未入漫荼罗者不令读诵受持还同盗听布萨反招重罪所以然者如世人慈育稚子虽复情无所吝而不授与干将莫耶以不知运用方便故必伤其体今此法门亦复如是即心成佛旨趣难知恐未来众生轻慢法故不能咨访善知识未蒙三密加持而自师心执文辄自修学久用功力无所能成反谤此经谓非佛说又此经文有浅略深秘二释就深秘释中复有浅深辄尔披玩者以不解密号故谓是因缘事相心生慢易自言我行真道何用咒术事耶以如是等因缘感匮法业于无量劫堕恶趣中所以修学真言者要令先入漫荼罗也漫荼罗名义下当更释。

　　经云尔时执金刚秘密主白佛言希有世尊说此诸佛自证三菩提不思议法界超越心地乃至一切支分皆悉出现如来之身为彼从初发心乃至十地诸众生故遍至十方还来佛身本位本位中住者即金刚手承佛神力领解上文先叹世尊甚为奇特由具大方便故乃能说此诸佛自证三菩提所谓自心自觉不可思议法界出过一切心地的无所依也如世间人举趾动足皆依于地菩萨亦如是依心进行故名此心为地以心尚有所依故未名正遍知如来已度此微细戏论进趣都息故名超越心地也虽究竟寂灭不可言宣而能以种种方便道为众生类如本性信解而演说法即是领解一切智心无尽庄严之迹也不思议法界即喻莲华台种种方便道即喻莲华叶此领解中文虽简略而提举宗通妙旨无所不周次即请佛唯愿世尊次说修真言行大悲胎藏生大漫荼罗王也今且约胎藏而为喻行者初发一切智心如父母和合因缘识种子初托胎中尔时渐次增长为行业巧风之所匠成乃至始诞育时诸根百体皆悉备足始于父母种姓中生犹如依真言门学大悲万行净心显现又此婴童渐具人法习诸伎艺伎艺已通施行事业如于净心中发起方便修治自佗随缘利物济度众生故名大悲胎藏生也复次初入净菩提心门见法明道如识种子歌罗罗时前七地以来为大悲万行之所含养如在胎藏无功用以去渐学如来方便如婴童已生习诸伎艺至如来一切智地如伎艺已成施于从政故名大悲胎藏生又是一重秘密漫荼罗也今以莲华喻此漫荼罗义如莲种在坚𣪊之中枝条华叶之性已宛然具足犹若世间种子心从此渐次增长乃至初生华疱时莲台果实隐于叶藏之内如出世间心尚在蕴中又由此叶藏所包不为风寒众缘之所伤坏净色鬓蕊日夜滋荣犹如大悲胎藏既成就已于日光中显照开敷如方便满足今此中妙法莲华漫荼罗义毗卢遮那本地常心即是华藏具体四佛四菩萨醍醐果德如众实俱成十世界微尘数金刚密慧差别智印犹如𩯭蕊十世界微尘数大悲万行波罗蜜门犹如华藏三乘六道无量应身犹如根茎条叶发晖相间以如是众德轮圆周备故名漫荼罗也然以如来加持故从佛菩提自证之德现八叶中胎藏身从金刚密印现第一重金刚手等诸内眷属从大悲万行现第二重摩诃萨埵诸大眷属从普门方便现第三重一切众生喜见随类之身若以轮王灌顶方之则第三重如万国君长第二重如朝廷百楑第一重如宗枝内弼中胎如垂拱之君故华台常智为大漫荼罗王也若自本垂迹则从中胎一一门各流出第一重种种门从第一重一一门各流出第二重种种门从第二重一一门各流出第三重种种门若行因至果则第三重之所引摄成就能通第二重第二重之所引摄成就能通第一重第一重之所引摄成就能见中胎藏由此言之则诸众生类本性信解虽复无量无边而此漫荼罗法门所为义利亦复罄无不尽故云为满足彼诸未来世无量众生为救护安乐故也。

　　经云尔时薄伽梵毗卢遮那于大众会中遍观察已告执金刚秘密主言谛听金刚手今说修行漫荼罗行满足一切智智法门者此中大会即是法界漫荼罗所摄应度众生今佛欲说深密之行为令不差道机故以慧眼遍观察之即此慧眼所加持故先世善萌无不开发犹如良田已布善种即堪受时雨之施也此修行梵音娜耶即是乘义道义谓从一念善根乃至成佛于是中间一一诸地所乘之法所行之道通名娜耶漫荼罗中诸善知识如造乘治道及将导者众生乘而行之名修漫荼罗行此行梵音折利耶也且如下文云先为弟子择治平地若论外事自如常释若为我倒凡夫择得一念守斋种子心治令平正亦名治地乃至为一生补处菩萨择去心中无明父母极细之垢亦名治地由此言之则经文一一言之下治地之义凡有几重例如十缘生句皆渐次转深不可穷尽也执金刚作如是劝请佛佛还以此印印之而后演说故云满足一切智智法门若此地不满则不能普为一切众生作救护安乐也。

　　经云尔时毗卢遮那世尊本昔誓愿成就无尽法界度脱无余众生界故一切如来同共集会渐次证入大悲藏发生三摩地者以如来本行菩萨道时立如是誓愿以我当成就一切诸佛法界悉皆度脱无余众生界今所愿已满而应度众生不尽以众生无尽即是法界亦无尽也界有三种所谓法界心界众生界离法界无别众生界众生界即是法界离心界无别法界法界即是心界当知此三种无二无别为欲转释法界义故此次言无余众生界以众生界未得一切解脱即是法界未得遍满成就故如来勤修事业无有休息也即以此本愿因缘故一切如来同共集会如僧中有大事因缘若结界说戒之类则众僧集会同共印持以一戒一见故不应别众也今将说满足一切智智法门亦是诸佛大事因缘以同一本誓同一法界故皆悉集会共以神力加持也渐次证入者如初无畏时以声字观修漫荼罗行第二无畏于有相观中修漫荼罗行第三无畏于唯蕴无我心中修漫荼罗行第四无畏于法缘心中修漫荼罗行第五无畏于无缘心中修漫荼罗行第六无畏于平等心中修漫荼罗行离垢地以去各于自地观心中修漫荼罗行略以行位分之以作十六重深浅不同此一一位自有菩提种子心有大悲胎藏增长因缘有慧方便业受用之果如前所说从一一门各流出种种门等其中从因向果则三密方便展转不同究极至心王大海方一味无别耳今此十方诸佛本行菩萨道时各乘一法门至于一切智地以将说普门众行发起因缘同共入此大悲胎藏三昧从本所修行道渐次证入一一观之如菩萨修行禅时于九次第定中逆顺出入定散超间奋迅游戏无不自在是诸如来渐次证入大悲藏发生三摩地亦复如是或观无尽法界以一切心为一心以一切门为一门或观无余众生界以一心为一切心以一门为一切门若以此十六重玄义即横竖统摄十二部经则旋转无尽也。

　　经云世尊一切支分皆悉出现如来之身者前现庄严藏时普门一一身各遍十方随缘应物今欲说漫荼罗图位故还约佛身上中下体以部类分之自脐以下现生身释迦示同人法及三乘六趣种种类形色像威仪言音坛座各各殊异及其眷属展转不同普于八方如漫荼罗本位次第而住自脐以上至咽出现无量十住诸菩萨各持三密之身与无量眷属普于八方如漫荼罗本位次第而住然此中自有二重从心以下是持大悲万行十佛刹微尘诸大眷属从心以上是持金刚密慧十佛刹微尘诸内眷属通名大心众也从咽以上至如来顶相出现四智四三昧果德佛身即此八身于一切世界中徒众刹土名号身业诸受用事皆悉不同亦于八方如漫荼罗本位次第而住。

　　经云为彼从初发心乃至十地诸众生故遍至十方还来佛身本位中住而还入者释曰菩萨者谓初发净菩提心时见此漫荼罗已遍法界升第二住又逾广逾深作十转开明乃至第十一地而后所见圆极如是安布分位已即皆遍至十方于自法界门施作真言事业示现进修次第教授众生此相现前了了无碍下文所说但开出此心作名字流通耳又今普现随类身而言悉现如来身者明本迹俱不思议加持不二岂欲令独一法界作种种形耶行者如是解时观毗卢遮那与鬼畜等其心平等无胜劣之想辄从一门而入皆见心王是故作佛事已还来入佛身本位本位中住而复还入意明一切方便毕竟同归也。

　　经云时薄伽梵复告执金刚秘密主言谛听金刚手漫荼罗位初阿阇梨者从此以后迄灌顶教诫竟金刚手问得几所福德聚而白佛言从今以后我当供养是善男子善女人何以故彼善男子善女人同见佛世尊故此明入漫荼罗众多支分又自大力明妃迄第二品末明缘坛行事所要真言也就众多支分中最初明阿阇梨支分所以然者佛说此经要从师受不得辄尔修行若无明师则所传无寄故也然以解二种义故得阿阇梨名所谓浅略深奥分若观前人未有深解之机则顺常途随文为释若已成就利根智慧则当演畅深密而教授之今还以此二分释阿阇梨义若于此漫荼罗种种支分及一切诸尊真言手印观行悉地皆悉通达得传教灌顶是名阿阇梨若度违顺八心证寂然界是名阿阇梨若己心王自在觉自心本不生名阿阇梨若生极无自性心得入如上漫荼罗海会名阿阇梨从此复有十重深行乃至于解三密人中最为上首如金刚萨埵是名阿阇梨复次毗卢遮那是名阿阇梨是故作最初阿阇梨事业时即须观照自身即同于金刚萨埵毗卢遮那以身语意密印而作加持乃名善住师位不尔无所能成也自余深行者可以意得次明阿阇梨众德应发菩提心者谓生决定誓愿一向志求一切智智必当普度法界众生此心犹如幢簱是众行导首犹如种子是万德根本若不发此心亦如未托歌罗罗则大悲胎藏何所养育自不能建立善根况复为人师耶当约一一地作深密释乃至毗卢遮那始名无尽法界究竟发心耳妙慧慈悲者般若有二种有与六波罗蜜和合般若有实相般若此中意明初句此慧犹如巧风能轨匠歌罗罗心使百体成就行者犹有慧故则能善知通塞判决是非于漫荼罗一切事业中动合规矩心无疑滞乃堪作阿阇梨以要言之若同毗卢遮那智业圆满是名深行阿阇梨也慈悲谓怜愍之心彻于骨髓诸有所作皆为建立众生必使成就无尽法界之乐度脱无余众生界之苦若无此心则如胎藏不成又安能有所含养乃至毗卢遮那以本愿故住于加持世界普现悲生漫荼罗是名深秘阿阇梨兼综众艺谓妙善世间种种伎艺也谓声论因论十八明处六十四能算数方药观相工巧之类也缘漫荼罗所要皆不假于人则造次施为无阙乏之过然后堪作阿阇梨复次行如是法中尽与实相不相违背名为妙善众艺复次于一切总持三昧门道品诸度四辩四摄力无畏等皆得善巧则能随意造作秘密漫荼罗名为妙善众艺也善巧修行般若波罗蜜者即是深修观察十缘生句见甚深中道照不可得空是事如摩诃般若中广说若行者于文字及观心中善得通达离于见着乃应为人作世间阿阇梨也。

　　复次初劫智慧犹与二乘共行亦非甚深般若第二劫智慧尚与二乘共闻亦非甚深般若第三劫等虚空心无边智慧一切二乘不能思议乃名甚深般若堪作秘密行阿阇梨也就秘密中又渐次转深乃至佛为十地说般若则九地非其境界唯大毗卢遮那得名究竟阿阇梨也通达三乘者谓于大小乘三藏教中善其文义能难能答堪可匠成三学拔除弟子恶邪乃应作阿阇梨若不尔者或为佗论议师辈之所摧屈则于传法无力生佗不信也又此经宗横统一切佛教如说唯蕴无我出世间心住蕴中即摄诸部中小乘三藏如说观蕴阿赖耶觉自心本不生即摄诸经八识三无性义如说极无自性心十缘生句即摄华严般若种种不思议境界皆入其中如说如实知自心名一切种智则佛性一乘如来秘藏皆入其中于种种圣言无不统其精要若能持是心印得广开一切法门名通达三乘也。

　　复次真言门乘三密印至佛三平等地名为通达三乘浅深重数如前说也善解真言实义者如真言门有种种真言种种身印种种本尊乃至具缘供物一一支分声字形色诸相不同随事分别识其性类知如是法寂灾处用如是法增益处用如是法降伏处用如持明藏苏悉地等广分别说此是通达真言实义所以然者一一真言皆如来妙极之语也如真言中有ci 质tta 多字浅释只名为心若作深秘释质谓遮字带三昧声也遮是无迁变义无迁变即是佛性佛性亦名般若波罗蜜亦名首棱严三昧是故定慧具足多字是一切法如如解脱不可得义若如是说心乃名妙极之语也。

　　复次如身印左手是三昧义右手是般若义十指是十波罗蜜满足义亦是一切智五轮譬喻义如本尊形女是禅定男是智慧黄色是金刚身白色是大悲赤色是大慧青色是大空黑色是大力乃至一切缘中皆有第一实际义岂可如文生解耶若通达如是实义乃应作阿阇梨亦约三劫十地以明深行也知众生心者以阿阇梨善知三部上中下用种种性类差别及住瑜伽故以加持方便能了知众生心行也如有来求法者师应谓言汝且随所安我当思惟即时持彼名字入于静室如法持诵观彼因缘以本尊加被故当见相貌若是外道欲来盗法或伺求其便而来诈亲尔时本尊或现外道等形审观像类自然可识应方便遣谕言善男子夫求法者应先断除一切恶见巧伪之心又诸菩萨为度众生故能作种种难行苦行汝今岂能为此难行事耶且随本缘而作利益若境界中见本尊在漫荼罗将引弟子为其灌顶或持以付之如是等种种善相则应摄授。

　　复次若本尊舍本色像而作赤色是人性多瞋恚黑色多痴黄色多贪白色多善缥色多无记及于漫荼罗中观察华所至处上中下类种种征相亦可知彼心机是器非器也然于如是相中不应取着亦以十缘生句而观察之于如是事一一明了堪住师位也复次深秘释者知众生心即是如实知自心以能知自心故即能明识佗心如家有宝藏即善鉴佗宝乃至诸根性欲本末因缘心所动作戏论无不了了通达是名深行阿阇梨也信诸佛菩萨者阿阇梨言一切善法以信为首当最初说之今顺梵文语便兼以通于后位故作不次说耳谓此宗初入法门时意尤浅近难识且三乘实相无不离于文字而真言者要须口诵梵文心亦观之或屈申支节犹如戏弄或修三昧乃观女人之像或忿怒等形或以水灌顶或造作火坛若欲以心识筹量则加持之迹又不可见自非具深信者安得不疑惑耶又此行者于众缘事相皆以谛信行之若勤苦多时未蒙现益尔时即自思惟由我功行未至或由我三毒垢染惑障重故如浣衣钻火但勿中途休废自当纯净目睹光明耳复当思惟幻喻如药物和合而得升空住寿亦非利根智慧所能思议但令妙解其术无不成者以此深心净信离疑惑故渐得法验现前复由法验现前故信解转增不可沮坏若不如是者则同无手之人虽至大宝藏中空无所得况在阿阇梨位乎。

　　复次众生一念心中有如来寿量长远之身寂光海会乃至不退诸菩萨亦复不能知当知此法倍复难信故法华中补处三请如来四诫然后演说今此经具有修入方便乃至一生可成若能谛受不疑到于信地或度于信解乃名深行阿阇梨也得传教灌顶等善解漫荼罗画者灌顶有二种谓于弟子法中得灌顶已渐次进修乃至成就阿阇梨众德尔时阿阇梨欢喜更为造漫荼罗作传教灌顶如法慰喻言佛子汝已于秘密藏中随顺修学具足明了堪能教授于佗汝今已得善利乃至诸贤圣众亦皆称叹今已作灌顶竟汝当以真净心传持流布使如来秘密藏久久不灭如是随其所应种种慰喻已即应为人作漫荼罗阿阇梨也。

　　复次行者于瑜伽中阿阇梨众德成就尔时深行阿阇梨为作心漫荼罗尔时弟子了了明见蒙大毗卢遮那以大慈悲水作心灌顶是事下当更说乃至地波罗蜜满足时十方诸佛现前灌顶授佛职位皆名得传教灌顶也已得传教灌顶不应作最后断种人应绍先师事业度诸弟子即此最初方便须解漫荼罗图像故次明之谓此中一一方位相貌调布众色缋画庄严皆应自善其事不看佗面乃堪作阿阇梨也。

　　复次能于净菩提心以慧方便画作无尽庄严大漫荼罗王乃名深行阿阇梨其性调柔离于我执者此我执梵本作灌顶字阿阇梨相传云此字义不相应当云离于我执也其性调柔即是安住传教威仪住忍辱地柔和善顺而不卒暴虽种族色相多闻智慧无不出群绝众亦不生高慢之心能慈心下济诱诲新学乃至卑小姓等亦不怀下劣之想嫉妒之心但一心以法自调依法而住如是调柔即是离于我执是转相释也。

　　复次调柔者如百练纯腊以调柔故随工巧之手无所不为今行者净治此心一切粗矿尽故随巧慧之手无所不为故能住忍辱地随缘应物又诸佛菩萨法门中入道犹如上族诸天龙鬼法门中入道犹如下族即以此身作大日如来尊特相海犹如色貌第一望不能作者犹如垢衣蕞染于一心中悉闻诸佛说法分别不谬名为多闻望六根暗塞者名为少闻无量智慧自然开敷名为智慧无明三毒名为愚痴以如是诸法毕竟等故不应心有高下故名调柔唯佛一人乃名一切调柔善住阿阇梨法也于真言行善得决定者谓于造立漫荼罗种种方便中心得决定离诸疑网所谓如是护身如是结界如是迎请如是净诸供具而以奉献以如是真言手印加持乃至持诵进修及成悉地时亦有无量次第是法备在下文及供养次第中不能缕说若行事时及与佗决择违妨方复踌躇观察或取本寻捡不名善作阿阇梨也。

　　复次阿阇梨以于瑜伽得决定故随有所作皆与三昧相应如献华时即与华三昧相应此中本尊明了现前若奉香灯涂香阏伽水等时亦与香三昧乃至香水三昧相应一一本尊亦随事现前如是一一缘中皆是入法界门皆见善知识旋转运用时皆与理相应即不复临事稽留方始作观当知是人堪作秘密阿阇梨也究习瑜伽者谓善修相应法也谓于三部真言上中下成就等事一一通达皆与正理相应名善修瑜伽又于息灾法中即能以此方便增益降伏或增益法中即能以此方便降伏息灾于降伏法中即能以此方便息灾增益随彼彼相应之法皆善分别之名善修瑜伽又于漫荼罗中种种本尊三昧形色字印性类威仪及供养成就时运心观照方便皆已相应修习此中障碍及悉地相亦善觉知乃可传法也。

　　复次大悲胎藏发生三昧中有种种法界门种种善知识如善财童子次第询求或于如是法门已善修行而于余门未能究习若入普门世界时则能于一念中具足相应是名深行阿阇梨也住勇健菩提心者勇健是雄猛无怯弱义所以须此心者以真言行者未见真谛以来当有违顺境界或现种种可畏形色或作异声乃至震动大地或有大力毗那野迦现作留难尔时安心不动无有退屈依于法教而净除之犹行者见此净菩提心有大义利故自然出生入死无怖畏想彼魔事不能留碍也又未见菩提心时于瑜伽中当有种种相现所谓地水火风虚空青黄赤白黑等诸异相貌尔时心未明了故不能甄辨亦不应生退转之意但作是念此事非无因缘若我见谛时于菩提心明了无碍自当解耳又当以十缘生句观之心不取舍但当勇进行菩萨道既证菩提心已即知往昔某时有如是相复于某时更有如是事相皆为如是因缘无不鉴其先兆识其本末也。

　　复次行者照见心明道时即于无尽大愿得坚固力乃至毗卢遮那金翅鸟王俯观法界大海如视明镜奋止观翅搏天人龙乃是勇健菩提心也秘密主如是法则阿阇梨诸佛菩萨之所称叹者以众德兼备故即能流通密教不断佛种是名佛之真子从真言行生常为众圣之所称叹也若弟子修瑜伽行则能见此上人天龙八部恭敬供养或见十方诸佛称其名号劝发大众如释迦牟尼说萨波仑求法因缘也。

　　经云复次秘密主彼阿阇梨若见众生堪为法器远离诸垢有大信解勤勇深信常念利佗者即是阿阇梨支分中明摄受弟子仪式也此中众生有二种或已发菩提心往诣善知识所求请真言行法或未发菩提心而师自鉴别之知彼堪为法器能持是法或于瑜伽中见彼根缘或诸佛菩萨之所嘱累令为灌顶而教授之或亲见众圣为其作灌顶法然后付嘱令其教授有如是相乃可传法也如贫里秽食不可置于宝器轮王妙药不可使薄福之人辄尔服之以不消故或能断命故须函盖相称即授受皆得其宜又如弊衣垢腻滋甚则不可顿加染色先当教令浣濯然后可以施彩绘之功众生亦尔若先习垢染则不染法界之色故须远离诸垢也有大信解者此信解梵音阿毗目讫底谓明见是理心无疑虑如凿井已渐至泥虽未见水必知在近故名信解也下云深信者此信梵音舍攞驮是依事依人之信如闻长者之言或出常情之表但以是人未尝欺诳故即便谛受依行亦名为信与上文信诸佛菩萨义同梵语本是两名唐音无以甄别故同名言信耳若人闻说如上不思议法界以宿殖善本神情明利故即能忍受其言知众生心中决有此理名为信解又先世已曾亲近善知识故于三宝缘深虽不可比量筹度处即能悬信故曰深信勤勇是精进别名释论云譬如穿井以见湿泥转加精勤必望得水又如钻火已得见烟倍复力励必望得火故次信解而明勤勇也所以然者今此自然智慧要因瑜伽而此瑜伽必须大精进力故释论云禅定智慧不可以福愿求亦非粗观能得要须身心精勤急着不懈尔乃成办也如佛所说血肉脂髓皆使竭尽但令皮骨筋在不舍精进如是乃得定慧得是二事则众事皆办故须具精进性者方可传授也。

　　复次精进是一切善法之根本能发动先世福德如雨润种能令必生若无勤勇之心则虽有宿殖之业无由发起乃至今世利乐尚不可得何况菩提道耶是故由发行因缘便得深信以深信故即能志求胜法荷负众生须养以大悲胎藏令得增广故云有常念利佗之性者方可传授也。

　　复次阿阇梨于瑜伽中见闻诸佛菩萨称其名具如斯德或见在众圣前至诚勤恳希求道要经历多时初不懈退乃行利佗之事救摄众生本尊哀愍遣令教授诸如是例可以意知又深行阿阇梨六根净故见彼无量劫来障道成道因缘无有错谬又于普门漫荼罗根缘相摄之处亦悉知之乃名善观弟子也。

　　经云若弟子具如是相貌者阿阇梨应自往劝发如是告言者此有二义一则除弟子疑心故但恐无智疑悔则为永失是以不妄与人必是可传自当求而授与不俟来请也二为除阿阇梨吝法心故乃至无间火聚中有可流通亦当往赴况遇良缘求而不惠耶。

　　次有五偈明劝发方便初偈云佛子此大乘真言行道法我今正开演为彼大乘器者意言汝佛子当知今此大乘真言行所乘之道法则仪轨以汝是大乘器量故堪能信受我今当正说之也。

　　次偈过去等正觉及与未来世现在诸世尊住饶益众生如是诸贤者解真言妙法勤勇获种智坐无相菩提者是开十方三世诸佛一切方便门唯以一道成佛更无余道也以佛佛同道故今还引诸佛证明是事如法华中广说又言住饶益者谓多所饶益安乐众生即是如来住处也诸贤者即是如来由普贤愿行悉已圆极故以为称皆由解此真言妙法得大勤勇成一切智就偈颂者省文故云种智也坐于诸法寂灭即是菩提非已成今成当成无法可观不从佗得当有何相耶此菩提不可说以示人故。

　　次偈更以外迹明之偈云真言势无比能摧彼大力极忿怒魔军释师子救世者意言虽无定相而具一切威力能伏诸魔制诸外道开甘露门转大法轮一切人天见如是迹故号为释迦师子救世间者如见暖知火故当信受也。

　　次偈云是故汝佛子应以如是慧方便作成就当获萨婆若者是劝发行人令求彼果汝今幸自有心何不证之但当以此妙慧而作成就不久自当成一切智也上文金刚手直问毗卢遮那云何得一切智智佛亦直答如实知自心是名一切智智今此中教授义亦同然直举无相菩提便即劝令修证更无行位差别可以错于其间虽前品广明诸相作种种名字庄严至论心处意皆如是也。

　　经偈云行者悲念心发起令增广彼坚住受教当为择平地者言阿阇梨已得弟子次明治地支分也此中行者字梵本云真言者以偈中不可六字故取意删之下文类有此例不复烦说谓真言者数数以如是善法发起其心令彼意乐渐得增广故彼坚住受教不复移转方为作漫荼罗或于瑜伽中见彼根缘已固然后择地也金刚顶大本及苏悉地等经广说地相然其大意者今此世界自不如余净域坦然平正但随下文所说诸胜处中择取平正端严可造圆坛之处辄使动作施为无所妨碍便可充事也。

　　复次今造诸坛何处皆得如毗卢遮那遍一切处平正心地方作大悲漫荼罗但随所说胜处中有少分平正可净治处便于此中开出万德漫荼罗浅深重数准前广释也偈云山林多华果悦意诸清泉诸佛所称叹应作圆坛事业者诸胜处中最以山林为上虽重岩众峰端严幽寂若无华果流泉人所不乐则众缘多阙亦不堪住故须有种种名华甘实兼有清净泉池情所爱悦之处则是佛所称叹可作漫荼罗事业也或行者于三昧中见如是胜处若闻圣尊之所称说令于彼处作之下文例尔也。

　　复次山者梵云娜伽是不动义谓阿阇梨瑜伽中观此行人住于四姓法中所行善事坚心不动谓敬事师长孝养父母等随有八心华果开萌可出生净法处便可建立漫荼罗也。

　　复次净菩提心安住谛理坚固不动八方大风不能震摇大悲方便华果处处弥布常流净法利乐众生最是佛所称叹好作漫荼罗处也。

　　次偈云或在河流处鹅雁等庄严彼应作慧解悲生漫荼罗者若不得名山即泉水为其次谓诸河流常无断绝之处妙音好鸟翔集游泳端严清洁远离嚣烦即可作坛也雁非正翻梵本云娑(引)罗娑(上)鸟状如鸳鸯而大声甚清雅此方所无故会意言耳虽世谛漫荼罗亦须慧解持真言人乃能建立故云应以慧解作悲生漫荼罗。

　　复次水是流不住义其心不滞常能胜进名之为水福河不断名之为水以先能安心谛理人自不可多得但使从本净流出已正趣是中者即可运无碍慧为建立悲生漫荼罗也妙音众鸟庄严是能宣畅法音之义亦是常念利佗故众生所归咸得欢乐即叹其恩德有大名称也。

　　偈云正觉缘导师圣者声闻众曾游此地分佛常所称誉者若此山泉福地众圣所曾游履自属上条今此中意言虽非如上胜处而是诸佛缘觉及声闻弟子等得道涅槃之处或久住其中又其次也如西方八塔及三乘圣众遗迹甚多皆是大威德诸天常所护持瞻礼犹如般若经所在之处诸小鬼辈不敢停留故法验易成也佛所称誉谓犹如仙人住山世尊记说于中易可得道之类是也。

　　复次若人已发菩提心即是诸佛生地亦是得道转法轮般涅槃处亦是久住其中以四威仪广利众生之处虽未闻秘藏但得三乘共行处亦名吉祥谓观察性空无相无作无有我人众生寿者此是二乘成道入涅槃处亦是种种本生经菩萨弃舍身命学波罗蜜处皆可就中作漫荼罗。

　　复次自谓已得涅槃生灭度想是声闻辟支佛所游地分若不得一向求菩提人即应平治此中画作悲生漫荼罗也。

　　偈云及余诸方所僧坊阿练若除者圣迹之外但随方国土诸梵行者所居僧坊梵音毗诃罗译为住处即是长福住处也白衣为长福故为诸比丘造房令持戒禅慧者得庇御风寒暑湿种种不饶益事安心行道令檀越受用施福日夜常流无有断绝故名住处也阿练若名为意乐处谓空寂行者所乐之处或独一无侣或二三人于寺外造限量小房或施主为造或但居树下空地皆是也复次若离菩提心而修一切善法所谓广行檀施受无量律仪修种种禅定受持十二部分教思惟义理慈悲精进化度众生以众行无将导故皆名无圣迹僧坊然亦凡圣同居是生福之处亦其次也除共二乘般若自余声闻缘觉一切法门以远离大悲自求出要皆名无圣迹阿兰若处亦可即就其中择治平地画作漫荼罗也。

　　偈云华房高楼阁胜妙诸池苑者若不得如上福地不可便停应择取俗间胜处若端严清净便可作法房是上古以来众生以惭愧故不欲令襞幔彰着亦可以庇卫其身自护护佗楼阁是西方重屋上高显平露处池谓清净池沼多有水生诸华人与非人咸所爱乐苑谓园林多名香耎草芳木郁盛肃然幽静可屏喧烦皆又其亚也。

　　复次若见行人虽未入余方便道中然其体性具足惭愧常能自护亦能护佗或其心明白多知少诸障碍乃至犯罪亦能发露向人求自清净无所隐秘亦可传授也又池是渴水无厌义谓此人虽未得深法味而能虚心听受渴仰无厌园是多人游观处谓此人性多悲愍好行慈济咸所归仰赖其荫庇此皆大乘种性亦可匠成也。

　　偈云制底火神祠牛栏河潬中诸天庙空室仙人得道处者虽非圣迹及僧所居但随于地分有起制底之处于其四傍便可造漫荼罗火神是净行梵志火祠之所尤为清洁故可立坛牛栏者西方聚落牧牛共在一处去村或十里五里既积多时牛蓾𡲘遍地重积梵俗亦以为净虽然须牛移去若牧牛见在亦不中作也河潬正翻当云攒流处谓有两水或多水于此处会合此侧及中间频经泛涨荡涤无诸秽恶天庙是宗事世天者斋祈之室亦多清闲然有诸外道邪见不信则不应于此处作也空室谓世人所造居室后时舍之而去以无诸愦杂故堪作法仙人得道处是世间求五通者久所栖止得成就处必无余好处亦可于中造漫荼罗也。

　　复次制底是建立高胜义谓此人常能建立白法志不屈挠虽未现修圣教当知先世树福内有善根故名为塔又火能焚灭荒秽谓此人身口意虽未能清升出离然内有慧性好行净业有过能改故名火祠牛是行义栏是闲防义谓此人质性调柔易可驯御兼于五情耆欲能自制止不至放逸故名牛栏攒流谓于三乘中其心犹豫不知定趣何道阿阇梨亦当以法劝谕言此诸方便皆是佛教但随汝㝡欣乐处一向学之所到会同不应疑虑也若是邪正难信则当断其迷津示其正路以能兼信故即是先世曾经法水荡涤其心亦名河潬也天祠谓不求三乘而志愿天乐为欲授受令离三恶生正见天中故须摄受是名天祠空室谓此人虽在尘俗而性好虚寂厌世俗嚣烦是善根将熟之相如女人胎渐成就则欲意自轻故堪教化若志求无色天道亦名空室也仙人得道处谓但发心求五通持明仙道或愿长寿成就世间种种悉地亦可随彼情机而诱接之也。

　　复次有诸异学深乐围陀火祠之法愿生梵世闻佛秘藏中亦有火天真言行法旨趣甚深故即从此门而入正法复有奉事自在毗纽天那罗延日月尊等种种世天若闻佛秘藏中亦有彼等诸天真言行法乃至毗卢遮那大我之身即便信受而入正法或有志愿生三界诸天者闻佛秘藏中具有诸天乘真言行法能令于无量世生彼天中不复退堕终成第一义天由此深心愿乐得入正法或有宗习世间五通仙法者闻佛秘藏中具有迦叶瞿昙大仙等种种真言能令获得不思议神通乃至如毗卢遮那住寿长远彼便踊跃志求得入正法以如是等种种门故佛说火神诸处皆可造漫荼罗也。

　　偈云如上文所说或所意乐处利益弟子故当画漫荼罗者乃至求诸胜地皆不能得不可令此密教遂无所传但随阿阇梨心所好乐谓有利益之地即可造漫荼罗也若深释者但观彼有少分善根正希愿者皆可择其心地治令平正为造大悲漫荼罗也又此众生乃至好乐遮文荼拏吉你者世间小术亦于此门而摄受之能得见此本尊时自然得见无量圣众也问曰上明择弟子中要具众德堪为法器方乃教授而今择地义中乃至一毫微善无不传者何耶答曰是中有二种弟子若求传法弟子堪绍阿阇梨位者则苟非其人道不虚行若结缘弟子则举手低头之善无所不摄也又深行阿阇梨以明见根缘故或有人过去道机已熟堪为法器而于现世之中没在泥滓裁余毫发善根故阿阇梨即择此中少分平地开出秘密藏漫荼罗何必待安心谛理之人方作佛事故与前说不相违也。

　　经云秘密主彼简择地除去砾石碎瓦破器髑髅毛发糠糟灰炭刺骨朽木等及虫蚁蜣螂毒螫之类者次明治地支分谓于前所择地中简取置坛之处掘深一肘以来于其土中一一精择有诸不任用物及虫等皆当去之若有此者能生众难于法有障也其石及沙砾少可择者当选去之若沙石众多此处丛积彼处复有不可简治令净者当舍弃更求余处也然大石平整有圣教说可于上立漫荼罗但土中杂者应除去耳西方俗法多于瓦器中食食竟辄便弃之谓为秽触不复受用如是比及余种种破坏器物并髑髅杂骨种种叉发皮毛糠糟秽草及诸灰炭刺橛朽木以要言之如是等种种不任用物非本净土者皆择出之若多不可择亦应舍弃更求余处故云等也虫蚁梵音吃㗚弭此语通含絓舍是微细小虫皆摄也蜣螂是其大者更有蚯蚓等义可准知毒虫谓蛇蝎蜈蚣蚰蜒之类皆应作方便驱遣令去若多不可除即是有妨难处应可弃之。

　　经云离如是诸过者此例众多得意者自当临事甄别谓地或倾侧或高下不平或色味不应圣教其色中以黄白为胜若纯黑则不堪取而尝之味甜及淡则善辛苦咸涩等则不任用或掘之更填坑内旧土不得满即不堪若更填盈出即好又就一处所中南方则为下地但可作阿毗遮鲁迦耳。

　　复次阿阇梨既知弟子心地堪可于中建立大悲漫荼罗即当住于深定审谛分别观之以慧甄择去无所堪任杂秽诸垢然后治令坚实为作庄严不然则宿业余气能生障碍也砾石如不信正法坚执我分拨无因果等见以难可雕镌相浸润故终不能生善苗加功陶冶亦无所出细执甚多互不相受故譬沙砾也碎瓦破器如造五逆犯四重禁谤方等经等以心器败坏故无所堪任设加法味亦不停住为诸善众之所弃捐先当以慧方便手方为择去如是诸障也髑髅如破坏菩提心障昔时曾具人法于众支分中㝡为上首由命根绝故百体隳败无所能为缘此恶习设令重发菩提心还复成障自喜令退屈故尤宜洗除使尽余气毛发谓六十心等与善种八心共体而生及已觉察则宜除剪未得出世间心以来杂起纷乱难可条绪故名毛发糠糟如无明妄想心以取着戏论故但得名相皮失实相米故以为譬灰炭谓乐小法起二乘心若善根为此所焚则归于灰断不生大悲条叶华果故以为譬刺骨谓曾于众生作种种不饶益行犯种种杂碎律仪此是过去生死宿对残障故名为骨朽木谓不欲懈怠之类不堪树艺匠成又梵文兼有株杌义谓久远以来于诸烦恼有所偏习余蘖深固难可拔除以如是诸过去业含藏在心地之中故一心行道时魔事易兴故须豫加简择若多不可简择则应弃舍此地别就余机也虫蚁蜣螂毒螫之类喻种种现行烦恼蝼蚁喻痴蜣螂喻贪毒虫喻瞋此类甚多譬种种随烦恼诸微小者譬无量恶觉观此辈皆有如来性尤宜将护勿使绝其命根但方便驱遣使勿妨行道不秽污漫荼罗而已若欲使极净道场者百六十种上中下微垢皆应择使无余乃至灌顶地中絓非净土者悉宜简去方名究竟净也。

　　经云遇良日晨定日时分宿直诸执皆悉相应于食前时值吉祥相者因择地事便明择时支分也凡所为法事皆须与时义契合今将择治此地故于吉日警发地神余法事例可知耳良日晨者谓作法当用白分月就中一日三日五日七日十三日皆为吉祥堪作漫荼罗又月八日十四日十五日㝡胜至此日常念诵亦应加功也定日者西方历法通计小月合当何日若小月合在白分内者其月十五日即属黑分不堪用也又历法通计日月平行度作平朔皆合一小一大缘日月于平行中又更有迟疾或时过于平行或时不及平行所以定朔或进退一日定望或在十四日或在十六日大抵月望正圆满时名为白分十五日月正半如弦时亦为八日但以此准约者即得定日也时分者西方历法昼夜各有三十时一一时别有名号如昼日即量景长短计之某时作事则吉某时作则凶某时中则平各各皆有像类言宿直者谓二十七宿也分周天作十二房犹如此间十二次每次有九足周天凡一百八足每宿均得四足即是月行一日程经二十七日即月行一周天也依历算之月所在之宿即是此宿直日宿有上中下性刚柔躁静不同所作法事亦宜相顺也诸执者执有九种即是日月火水木金土七曜及与罗睺计都合为九执罗睺是交会蚀神计都正翻为簱簱星谓彗星也除此二执之外其余七曜相次直日其性类亦有善恶如梵历中说食前时者昼夜各有三时食前可作息灾暮间可作增益夜可作降伏事也入漫茶罗灌顶与息灾相应故云食前遇善境界者谓作法时或地上或空中有色声等种种异相地上谓或遇见童女执持五种牛味瓶或香水瓶或所持物与轮印等同类或是世中所尊上物及器盛白粳米等洁净盈满或所被服端严鲜丽或说种种吉祥相应之音皆是成就相也空中谓忽睹庆云瑞气氤氲五色或有彩虹鲜明间錯非时而现或作火色飞动如护摩成就之形或于日傍有五彩现或作人形貌如住禅寂或于空中有好音声谓白鹤孔雀鸳鸯鸿雁之类清彻和雅人所乐闻如是等亦皆成就相也所以须顺世谛者以胜义漫荼罗微妙寂灭醇信白心人尚难信受况怀疑虑乎以所度之人曾习围陀祠典伎艺明处若见造漫荼罗时分舛谬虑恐致不吉祥便生疑怪言我闻总持智慧者无所不达而今观之尚不能择得好星善时况余深事乎由此疑师疑法故失坚信力反招重罪故须顺彼情机也。

　　复次如是执曜即是漫荼罗中一种善知识门彼诸本尊即能顺世间事业而作加持方便以阿阇梨善择吉祥时故与彼真言本誓法尔相关为作加持得离诸障也。

　　复次种种世谛门皆是法界幖帜所谓良日晨者意在菩提心嘉会之晨也深行阿阇梨住瑜伽中观察所欲度者本初种善根时为久为近因缘属谁从何事起如行者初发心时或因见佛说法或睹神变或见种种可悲苦事或于菩萨余声闻缘觉而发道心或以华香等供养如上福田心得欢喜便即发愿希求佛果由彼先因现缘相感发故种种机悟不同或如是时中菩提心有寂静力或如是时有增进力或如是时有威猛力顺种种悉檀方便而建立之则功不唐捐不生障碍也定日者日喻本尊身月喻修习瑜伽行人以行者定心之月或时增明或时微昧或发行太速或发行太迟或过于中道或不及中道致使机悟之时亦有盈缩如修照常理可至某缘某时中宜应建立然有缘境迁移或未到时处而熟或过此时处乃熟如是变通皆应善知故云良日也时分者就行者一一地中自有十心此一一心各有因根果合为三十心于此三十牟呼㗚多中应采细甄择何时堪折伏烦恼何时可增益功德何时当顺中道寂心而住是名解时中细微之相也宿直者是行人瑜伽行之月所涉缘境于一切缘境中皆见心性如列宿大小像类虽复差别无不圆明也如月行经二十七宿以所经之宿好恶不同故令世间侯月之占亦复随异如箕星好风月行入箕则风起毕星好雨月行入毕则雨降菩提心亦尔遇缘对境势力不同令折伏摄受及寂行所施方便随转若阿阇梨能深察根缘晓知是事名为善观宿直也九执者梵音釳㗚何是执持义阿阇梨应观彼心力之手堪持何事则所传密印不至唐捐如诸佛金刚慧印唯有金刚心菩萨乃能执之若授与下地人则名执曜不相应也就九执中日喻本净菩提心即是毗卢遮那自体月喻菩提之行白月十五日众行圆满喻成菩提黑月十五日众行皆尽喻般涅槃中间与时升降喻方便力当知已摄百字明门也土曜持中胎藏水持右方莲华眷属金持左方金刚眷属木持上方如来果德火持下方大力诸明王复次如是五执即持五色苏多罗土为信木为进金为念水为定火为慧其余二执罗睺主为覆障彗星主见不祥故不直日也初日分如净心显现中日分如发起众行后日分如万德已圆功用渐息初夜分如自证之地住大涅槃后夜分如念本誓愿起加持力周则复始巡转无穷日体是一而四洲时分各异今此漫荼罗意欲开发菩提心日故取食前时也遇善境界者是心无相无境界非是有为无为以佛五眼谛观亦不能见其相貌然亦有种种善根发相可得了知若是见谛阿阇梨自当现前通达若未见谛当于三昧中察其境界或见彼修行六度时种种六獘不能留难或为众圣之所称叹乃至授菩提记或如前种种印相于三昧中现炳着奇特有异于常以因果类之可以意得乃至普门相摄处皆亦可知也。

　　经云先当为一切如来作礼以如是偈警发地神者阿阇梨将欲警发地神先运心思惟毗卢遮那无尽庄严身周遍法界十方三世一切如来亦复如是一一无尽庄严身周遍法界从十住地乃至初地诸菩萨分证庄严身无量无边满于法界无有间隙如胡麻中油当观此身遍至一切众圣前以清净三业至诚作礼由此因缘获无量福便当以无倒心施彼弟子愿无障难速成无上菩提次当说偈警发地神也如释迦牟尼佛初坐道场时谓魔王言汝由先世作一无尽施故今得自在天主之身然我从无量劫来修如是大施不可胜数乃至身肉手足亦无所吝云何与我挍其优劣耶魔言我所作福汝已为证汝之福业谁当证明若无证者即堕负处也菩萨尔时申右手指地说真实言我本于此地上行菩萨道种种难行苦行地神证知当知此指即是身密印也尔时无量地神从地踊出现其半身而作证明魔王军众由是退散今阿阇梨欲令弟子不久绍如来位故亦以此印警发地神时彼地神生大欢喜而作是念今此佛子乃能建立大事因缘为将护我等令无损恼故而见警觉我应方便守护亦令离诸魔业以此众缘力故即令此地同于金刚也所说阿利沙偈名为自然成就真言若作法时当诵梵本今具录之也七遍诵右手五轮按地。

　　tvaṃ 怛文(二合)(汝也)de 睇vi 微(天也)(有女声)sa 沙(引)kṣi 吃屣(二合)(护也)bhū 睹捕ta 哆si 赐(亲也于也)译云汝天亲护者(于字入下句)　sa 萨rva 么(一切也)bu 勃ddha 䭾na 曩(佛也)(有多声)ta 哆yi 以nāṃ 难(引)(度世也即有导师义)译云于诸佛导师　ca 淅rya 唎耶(二合)(行也)na 娜ya 也(修行也)vi 尾śe 世ṣe 铩ṣu 数(殊胜也)译云修行殊胜行　bhu 部mi 弭(净地也)pa 播ra 啰mi 蜜tā 哆(到彼岸也)su 素ca 者(等也)译云净地波罗蜜(义含等字)　ma 么(引)ra 啰(天魔也)sai 赛(去声)nyaṃ 秆(军众也)ya 野thā 佗(如也)bha 毫śaṃ 釳难(二合)(上)(奴痕反)(破也)译云如破魔军众　śā 赦kya 吃也(二合)(释迦也)siṃ 僧(悉孕切)ha 系na 娜(师子也)tā 哆yi 以nā 那(救世也)译云释师子救世　ta 怛(引)thā 佗(引)haṃ 㾗(如我也)mā 么ra 啰(魔也)ja 惹ya 延(降也)kṛ 吃㗚(二合)tva 埵(伏也)译云我亦降伏魔　ma 漫thdā 荼laṃ 蓝le 隶(漫荼罗也)li 履khya 佉(引)(画也)mya 藐(蜜也反)haṃ 痕(我也)译云我画漫荼罗

　　偈意先告地神云汝天女亲守护此大地者已曾供养亲近一切诸佛导师修殊胜行净治诸地净满诸度及余种种功德如摩诃般若中历法广明是以云等今译偈五字为句不可具存然地波罗蜜中亦已含此众德也次偈陈所以警发之意说诚实言如世尊昔在菩提漫荼罗降伏天魔军众时汝于大会中现作证明由是世尊号为释迦师子能独步无畏救护世间我今亦欲随佛所行绍如来事是故画此漫荼罗也我虽未得一切同于如来然以毗卢遮那三密所加持故亦能现作佛身普集一切漫荼罗大会是故汝今亦当现作证明使诸魔军众不能俎坏也。

　　复次地神是女天女是三摩地义即是大日世尊护持一切众生心地三昧也如实相世尊昔在菩提漫荼罗降伏无明住地魔王及与尘沙大众时以般若波罗蜜手遍舒五轮按一切众生心地时汝三昧现作证明是故无量应度众生四种魔军由此退散是故号为寂业师子能以自在神通救世间者我今亦欲平治弟子心地画作大悲漫荼罗汝亦当为作证明令伏四魔军众也。

　　复次以字门释此阿利沙具无量义然要其宗极正在佗字之中梵音怛多是如义多字长引中即带阿声以一切法本不生故如于实相不增不减即以此义警发一切地神也彼诵偈时应长跪两膝着地申智慧手舒其五轮平掌按地方诵此阿利沙偈如是七度印之加持七遍此即是名真言印相应也阿阇梨言欲作此法时先以三昧耶法界金刚自性加持自身皆如供养法中所说用啰字门自净心地及此道场地已于瑜伽中先起半月风轮以诃字加持之次起水轮以嚩字加持之次起金刚地轮以阿字加持之一缘谛观相应明了善调心及气息一气诵阿字门相续不间力极息还又复诵之或一息或三息乃至令有所觉触也以如是一缘方便故即入三昧逮见秘密庄严佛菩萨大会或自见内外地中诸过咎也。

　　经云以涂香华等供养者非但警发而已又当以种种香华灯明等供养十方诸佛及地神也然此地中有三种谓以啰字门净除自心地弟子心地及道场地皆以阿字门持之使成金刚若就秘密释中明供养义亦复如是若阿阇梨以净菩提心种种功德回向一切智智即是供养自法界中一切诸佛及持地者以此功德回施弟子资助成佛因缘即是供养弟子心法界中一切诸佛及持地者若用庄严此金刚道场即是以法供养十方世界中诸佛供养已复应归命一切如来例解可知也。

　　经云然后治地如其次第当具众德者谓凡欲造漫荼罗先须作如是法方乃掘地择治亦兼三种地义浅秘两释乃至如经所说次第具诸支分故云当具众德也时金刚手为欲发明如来深密之旨断除未来弟子疑惑心故头面礼世尊足而说偈言佛法离诸相乃至不顺法然道者谓我亲从佛闻诸法实相远离一切诸相法佛所住住于法位若如来出世若不出世常自寂灭不可思议非思量分别之所能及亦非因量譬喻所能表示若法相常尔则非诸佛所能造作何况有为诸相能集成乎何故天中之天大精进者今乃说此择地造坛等有为事相及与真言次第行法令修学者办种种香华供物口随觉观言说身学手印威仪心缘本尊色貌形位既是有为有相岂能正顺无为无相法尔之道乎唯愿世尊开发是中深趣除世间如言妄执及疑谤之情也。

　　尔时薄伽梵以下世尊偈答初云善听法之相者以诸法实义相甚深难见是故诫令善听也夫法常无性从众缘生即是无相之相越诸戏论汝欲更于何处求觅无相无为之法耶故次句云法离于分别及一切妄想若了知法相如是则照见心之实相从本初以来常自不生尔时一切身口意业皆如虚空不可穷尽故云我成最正觉究竟如虚空也然一切愚童凡夫以不如实知故邪倒妄执种种境界所谓时方诸相貌等常为爱水所润无明所覆若我舍于方便直为众生说如是自证之法彼等云何悟解而能进趣耶故偈次明设教之意云为度彼等故随顺方便说也佛意言我以甚深法相不可直宣说故以方便力寄此漫荼罗具缘支分令初业者措心有地所作不空即以此蒙佛加持兼得观察十缘生句故能不动实相游戏神通普观一切善知识庄严一切诸佛土不欲令诸行人放舍诸行住于无相又不令执着诸行住于有相故云虽说时方所作业而实无时方无作无造者彼一切诸法唯住于实相也若一切有为之法皆悉住于实相岂得如彼痴人或欲逃避虚空或欲贪着虚空乎复次阿阇梨于此中广说法华经三车譬喻如彼长者诸子幼小无知虽种种善言劝诫欲令出于火难终不能得时长者观彼深心所著唯在嬉戏即以方便而告之言今此门外别有三种妙车汝等当往取之可自娱乐时彼诸子以闻游戏之名适其愿故情皆觔锐奔竞而出及其等获宝乘庄严第一乃非彼等宿心所图今此漫荼罗法门亦复如是如来以世间因缘事相拟议况喻不思议法界以俯逮群机若可承揽便能普门信解勇进修行及以蒙三密加持自见心明道时乃知种种名言皆是如来密号亦非常情之所图也如言三月持诵乃是性净圆明中三转方便岂可但作九旬解耶又如东方宝幢佛乃是初发净菩提心义岂得但作四方解耶以此例之则诸余法门皆可意领故云而实无时方乃至唯住于实相也。

　　复次世尊大悲无限哀愍诸未来世障重根钝众生不能顿入法界故于此深秘藏中以旋转总持兼存浅略方便设于事相之中思惟修习亦成世间悉地功不唐捐三密冥资终成佛果故次偈云复次秘密主于当来世时劣慧诸众生以痴爱自蔽唯依于有相恒乐诸断常时方所作业善不善诸相盲冥乐求果不知解此道为度彼等故随顺说是法也是故传法之人当善识根缘又知法门分剂应病授药勿使过差机若著相之人而辄尔为说甚深空义则令怖畏疑惑增其不信若利根深智而辄授以浅略法门则以为不顺无为正道而生轻慢既于佗无益又自犯三昧耶故应先住瑜伽观彼本末因缘善了知已当观此问答中施权显实之意散入一切诸方便门而教授之则能多所饶益故不生障难也。

　　经云秘密主如是所说处所中随在一地治令坚固取未至地瞿摩夷及瞿摸怛啰和合涂之次以香水真言洒净者如教所说凡造漫荼罗于七日内须毕于最初日阿阇梨当住大日如来自性然后警发地神严身方便皆如供养次第中说警发已即用不动尊真言加护之然后掘地如法择治彼应先掘中心一肘量择毕还复填之若盈满有余为上地如旧为中不满者为下地如是次第除诸过已细治所掘之土稍稍填之润以牛液筑令坚固平正犹如手掌次用瞿摩夷瞿摸怛啰和合涂之若浅略释者此是牛粪及液为顺彼方俗法以为清净故就秘密释之瞿是行义以入阿字门故则是诸法无行摩是我义夷则乘义何故诸法无行以一切法我不可得故若无有我则无所乘及与乘者尔乃名为大乘也瞿摸义同前释怛啰是如如离尘垢义即是心之实相若行者能如是净治心地则能毕竟清净离诸障碍也凡择地平治了知其方分即穿漫荼罗中心深一肘许用成办诸事真言加持五宝五谷五药安置其中去垢辟除等皆如供养法中说若深秘释者即是安立菩提心中五智之宝能起五种善萌灭除五种过患故云五谷五药也如是安置了更复净涂使极平正应取欲灌顶瓶贮以净水勿令大满插诸华果中置五宝谷药于埋宝处置之自第三日置瓶以后当日日三时诵办事真言一百八遍加持此瓶然后作余事业也至第四日暮次用香水真言加持香水或一百八遍乃至千遍然后洒净彼真言曰。

　　
na maḥ sa ma nta bu ddhā nāṃ a pra ti sa me 
南么三曼多勃䭾南(一)阿钵啰(二合)底(丁以切)(下同)三迷(三合)
ga ga na sa me sa ma nta nu ga te pra kṛ ti 
伽伽那三迷(三)三么多奴揭帝(四)钵啰(二合)吃㗚(二合)底
vi śu ddhe dha rma dhā tu vi śo thā ni svā hā 
微轮(上)睇(五)达么䭾睹微戍达你(六)莎诃

　　初句普归命诸佛如毗卢遮那三身遍一切处十方三世一切如来亦复如是今皆以普遍心一切归命已复说此真言欲令此诸世尊不越本誓故同共加持而作证明也下一切真言例尔不复广释第二句中以最初阿字门为真言之体所谓种子字也余诸字门皆为庄严此字故以此字门即是菩提心本源今所造大悲藏生漫荼罗王先用香水洒净皆为治如是心地令离诸垢秽故若论外境亦是所持金刚心地是故余字皆为成此字门也阿字是一切法本不生义次云钵啰者跛是第一义谛啰名为尘以一切字皆入阿字门故即是尘垢本来不生尘垢本来不生即是第一义谛第一义谛所谓净菩提心也次有底字正体是多字门以带三昧声故转为底底是心义亦是如如义如于自心如实之相即是净菩提心净菩提心于一切法都无染着即名莲华三昧住是三昧者乃至诸法空相亦不可得所谓为诸佛大空故次明娑字么字门以定慧均等具三昧声故云三迷也此中但约字门解释如诸大乘经论约四悉檀四不生等以种种因缘譬喻广演阿字门则有无量句义又以一切语言中皆带阿声故一一字门皆具一切字门若得意者当自在旋转说之以下不可具论也。

　　复次真言中有字义有句义字义已如前说若句义者此阿钵啰底三迷是无等无对义谓此心地漫荼罗王出过一切语言譬喻乃至无有一法可为伦匹故云无等何故如此以具含如上字门所说义故第三句义云虚空等言此心地毕竟净无分别无边际等同虚空也。

　　复次伽字门是行义那是大空于法自在义以伽字入阿字门故一切法本初以来都无所行如来于此法中到于实际又复更无所行以不行行故即是住于大空于法自在以我心地与此大空毕竟等故当知弟子心地及道场地亦复如是故云等虚空也第四句义云等随者以金刚地等虚空故即能等遍一切众生界普现随类之身故堪画作漫荼罗也。

　　复次娑是漏义么是我义意义此等(为未决浅漏两义故两存其字也)诸众生界本不生故皆悉如如是故法界众生界毕竟平等努者大空三昧如来住此大空三昧无行无到亦无去来而能如其心量随缘应现故云等随也第五句义云本性净者还转释阿字净菩提心门及香水义如来以等至法界之香与大悲三昧水和合能普洒一切众生心地除其垢秽何故如是由彼本性净故如水性本净故能净诸垢秽如来香水亦如是由本净故能净以一切众生心故次明第六句义云净除法界也犹如香水洒地为除秽故如来亦尔以性净之戒香和合性净之悲水遍洒法界众生性净之心地为令一切戏论皆净除故亦当以诸字门而广演之以一切如来同说如是大誓故名为真言也。

　　复次法界者即是众生界众生界者即是心界心界者即是本性净本性净者即是遍至一切等同虚空等同虚空者即是无等等同阿字门如虚空无边故当知阿字门亦无边如虚空无染无变无动故当知阿字门亦无染无变无动如虚空离一切相而含万像离一切作而世间事业因之得成阿字门亦复如是无相无作而具足无尽庄严成就普门不思议业如是当以种种门自在说之然复有无量无边未曾有法非彼虚空所能譬喻是故阿字门为真言种子过于譬类也。

　　末句云莎诃是警觉义以一切如来本行菩萨道时同见如是义故必定师子吼发诚实言我要当以此阿字门遍净无尽众生界若我此誓不虚者其有一切众生诵我诚言不亏法则当如其所愿皆充满之我今以随如来三昧耶教说此真言唯愿不违本誓故令我道场具足严净故云莎诃也以下诸真言云莎诃者其义大同凡内五宝时即应如前敬礼十方诸佛而请白言我明日当作请法从此第三日以去渐当准定漫荼罗大小方位或四肘或十二肘等乃至诸圣天位处皆用白檀点记之若阿阇梨不能具记持者乃至画其形像或书字记之使一一分明及香水洒净竟当用白檀涂作圆坛剂十二指量最初置中胎藏大日世尊之位次于东方大勤勇处置一切如来位东南维真陀摩尼处置一切菩萨位次于东北维虚空眼处置佛母位次于大日右边置莲华手位次于大日左边置金刚手位次于西南隅置圣者不动位西北维置降三世位正西是通门处即阿阇梨所住修供养瑜伽处也。

　　经云初第一我身即毗卢遮那位以五佛等当共置一坛第二诸救世者即是诸佛菩萨今分为二位第三同彼等即是佛母也如来名为无等而般若波罗蜜与无等等故云彼同等也第四第五是莲华金刚部主云第六不动尊则降三世可知此皆是成办诸事持明当知举此六位则摄一切诸尊也如是作竟当布列香华供具准同供养次第仪式然后观作宝莲华台宝王宫殿于中敷座上置白莲华台以阿字门转作大日如来身如阎浮檀紫磨金色如菩萨像首戴发髻犹如冠形通身放种种色光被绡縠衣此是首陀会天成最正觉之幖帜也彼界诸圣天众衣服轻妙乃至无有铢两本质严净不复假以外饰故世尊俯同其像也若作深秘释者如来妙严之相法尔无减非造作所成故不以外宝为饰乃至十住诸菩萨由因承佛神力得见加持身其于常寂之体如在罗縠故以为况也阎浮檀金亦是自然性净色又最深明佛金刚智体最为深妙通身放种种光即是普门开示大慧明也次于四方八叶之上观四方佛东方观宝幢如来如朝日初现赤白相辉之色宝幢是发菩提心义也譬如军将统御大众要得幢簱然后部分齐一能破敌国成大功名如来万行亦复如是以一切智愿为幢簱于菩提树下降伏四魔军众故以为名也色如朝日亦彼相应义也南方观娑罗树王华开敷佛身相金色普放光明如住离垢三昧之标相始自菩提心种子长养大悲万行今成遍觉万德开敷故以为名离垢即大空义也证此大空时犹如真金百练垢秽都尽故佛身相亦然此是世间上妙之金若比阎浮檀金则色浅而稍浊不得如彼自然镜彻清明以华叶上佛从心量因缘生故有差降也次于北方观不动佛作离热清凉住于寂定之相此是如来涅槃智是故义云不动非其本名也本名当云鼓音如来如天鼓都无形相亦且无住处而能演说法音警悟众生大般涅槃亦复如是非如二乘永寂都无妙用故以为喻也次于西方观无量寿佛此是如来方便智以众生界无尽故诸佛大悲方便亦无终尽故名无量寿梵音尔𩕳名为仁者又以降四魔故名为胜者故偈具翻其义谓之仁胜者此二佛亦作真金色稍闭目下视作寂灭三昧之形诸佛例如是也华台四维有四菩萨如下文说之其一切如来位但观一佛在金坛中即同一切佛身余各依经中像位皆应转字成身使一一明了也凡漫荼罗转字之法一一诸尊皆用本种子字或以诸部通用字如三部阿娑嚩等若恐浅行阿阇梨不能如是速疾旋转者但观阿字门生无量光光所至处即现彼尊身也至法事夜亦皆仿此凡修观行时先当以五字持身如供养法中说即观自心作八叶莲华阿阇梨言凡人汗栗驮心者此是古译梵语讹也正梵音云纥哩(二合)乃耶此云心状如莲华含而未敷之像有筋脉约之以成八分男子上向女人下向先观此莲华令其开敷为八叶白莲华座此台上当观阿字作金刚色首中置百光遍照王而以无垢眼观之以此自加持故即成毗卢遮那身也以此方便观毗卢遮那身今与我身无二无别而在二明王中间名为住于佛室也至画漫荼罗竟时阿阇梨移座位中出坛门外当于此佛室之位置意所乐尊或置般若经以金宝盘盛严饰供养或置所持数珠若金刚杵金刚铎等又凡欲择治地时当自观心莲华上如意宝珠内外明彻彼谛观察时所有善恶之相悉于中现阿阇梨即当以慧方便而择治之令得坚固平正观弟子心亦如是此中深秘之趣可以意得耳行者住于佛室如上观诸圣尊竟当转阿为嚩以金刚萨埵加持自身奉涂香华等如法供养皆如供养次第法中广说然后兴大悲心至诚殷重诵请白阿利沙偈如经文也今存梵语如左。

　　sa 三maṃ 漫vā 嚩(引)ha 诃raṃ 兰(存念也)tu 睹me 迷(我也)sa 萨rva 啰鞞(二合)(一切也)ji 尔nā 曩(引)(仁者也即诸佛)kā 迦ru 嚧ṇa 拏tma 怛莽(二合)ka 迦(引)(入声)(悲者)bhu 部me 迷pa 钵ri [口*履]gra 蘖罗(二合)haḥ 郝(请受持也)kā 迦(引)ryaḥ 利也(二合)(作也)sa 娑pū 补trai 怛[口*隸](二合)(并佛子也)śvo 湿务(二合)di 你nā 那tya 底(丁结切)ye 曳(平)(明日也)

　　此偈意言诸佛悲愍者唯愿存念我等我今请白当作受持地法并诸佛子明日当共降临为作证明梵音于存念声中即有请赴之意也。

　　<PIC>X23031401.gif</PIC>

　　此是白檀漫荼罗位。

　　毗卢遮那成佛神变加持经义释卷第三
卍新纂续藏经第 23 册 No. 0438 大日经义释


　　毗卢遮那成佛神变加持经义释卷第四

　　沙门　一行　述记

　　　　入漫荼罗具缘真言品第二之二

　　至第五日暮复当次第具诸法则好自严身观八漫荼罗位奉请结护等一一周备竟当诵不动明王或降三世尊与密印相应满一百八遍加持此地阿阇梨言从第三日以去每日三时念诵每时皆诵不动真言一百八遍用加持地非独此一夜也又从初日至三日以来若有留难即当收摄停止若已涂白檀位竟设有种种魔事两不和合要当勤加方便必使得成余如瞿醯中说其第五夜诵不动真言竟次当以大日如来身诵持地真言及作三昧印诵此真言曰。

　　
na maḥ sa ma nta bu ddhā nāṃ sa rva ta thā ga tā dhi ṣṭa 
南么三曼多勃驮喃(一)萨婆怛佗蘖多(引)(二)地瑟𡛥(二合)
na dhi ṣṭi te a ca le vi ma le sma ra 
那(引)地瑟祉(二合)帝(三)阿者丽(四)尾么丽(五)娑么(二合)罗
ṇe pra kṛ ti pa ri śu ddho svā hā 
奶(平)(六)钵啰(二合)吃㗚(二合)底钵[口*履]戍(上)睇(七)莎诃

　　初句归命一切诸佛第二第三句义云以一切如来加持而加持之此意云如彼金刚道场一切如来神力共所加持今令此地亦复如是也。

　　复次我已平治弟子净心地竟此是心王如来图画大悲藏漫荼罗处我今说诚实言以一切如来神力而加护之使得坚固不动也第四句云阿者丽是不动义第五句云微么丽是无垢义此意言以一切如来神力加持之令得安固不动非但不动而已又令离一切垢也正以第四句初阿字为真言体如来以何法加持能令毕竟不倾动耶谓即以此a 阿字门故有如是力用也第六句是忆念持义犹如比丘作羯磨法令众僧一心和合同共受持今此真言亦尔用a 阿字加持竟请一切如来忆念本誓故同共受持也第七句是本性净义此即转释前句何故诸佛同心念持由本性净故若法入a 阿字门即是从本以来无动无垢十方三世诸佛由此义故皆同一戒一见所以同共加持也末句云莎诃者如僧羯磨竟更加忍可印成句若我所发诚言必定无谬唯愿诸佛不越三昧耶故令所作圆满也此中所有字义亦当广分别说时彼阿阇梨当往东方一切如来坛位之外东向诵持真言或三遍或七遍能多益善次往南方次往西方次往北方皆背白檀座位而诵持之如是一周竟次往虚空眼位面向东北亦背坛位诵之次往东南次往西南次往西北又一周竟更当至诚作礼种种供养就阿阇梨座位面东而坐诵本受持真言住于本尊三昧皆如供养次第中说若又更次第持白檀位诸尊真言并结彼印阿阇梨言先持部主大日真言一百八遍所余八位观彼真言大小持之若更能诵者兼持第二院四菩萨第三院释迦等上首诸尊乃至都诵诸位亦得也其白檀位但涂泥干香水洒竟即得作之亦不克在第四日自置了后皆须依此持诵至法事夜亦准此可知也其受持地夜阿阇梨如法持诵竟乃至以金刚讽咏遍叹诸佛菩萨宴坐疲极即于此置坛处如法护身东面而卧当于所度弟子极生大悲怜愍之心若gu 瞿hya 醯taṃ 坛tra 坦啰受持地竟又有结sū 苏tra 多罗受持弟子名号法也彼安寝时当思惟心莲华台中ma 么字门一切诸法我不可得故即是无障碍菩提心也亦是如意宝珠又云此如意珠只是阿字门耳彼阿阇梨当于梦中或见无量诸佛及菩萨大名称者示现作诸事业谓随种种应度众生三轮化导或亲自安布建立悲生漫荼罗或以微妙音声安慰劝嘱言汝今愍念众生故造作此漫荼罗善哉摩诃萨埵汝之所画甚为微妙如是种种境界阿阇梨当以慧心善决择之当知众圣已共加持是地可随意作法也若有障碍者应作相应护摩方便净除当发大勤勇心要令所作成就。

　　复次若见谛阿阇梨则于莲华三昧净菩提心如意珠中自然明见有障无障因缘了了无碍心佛现前嘱授为决所疑如其觉知魔事当以大智慧大方便旋转作护摩法要令所持心不动不退堪建立法界漫荼罗然后休息也。

　　复次阿阇梨自初惊发地神以来便不应舍离如是道场之地恒于是中加持念诵采谛观察随有未平正处辄修治之又思惟众缘支分皆令素具勿得临事阙乏而生疑惑也自受持地竟即应规画界域布定方位至灌顶夜方造诸尊若不能速成者持地以后渐次修之亦无咎也。

　　经云复次于余日摄受应度人以下迄授与香水令饮彼心清净故明摄受建立护持弟子支分受持地之明夜当作弟子法故云余日也因此广辨弟子应度之相偈云若弟子信心者谓阿阇梨观彼现在根性或久远因缘于此不思议缘起三种秘密诸方便中直信不疑无有能怖畏乃堪摄受余如师德中说偈云生种姓清净者谓于婆罗门等四种大姓家生若是旋陀罗等以家法相承习行不清净事故性多弊恶若为作传法灌顶使流通大法则生佗轻慢或成匮法因缘犹如比丘受具亦简去毁辱众僧极卑下姓也若但结缘受法则非所论。

　　复次若久远以来曾有发菩提心因缘即是如来种姓中生最为胜族也偈云恭敬于三宝者谓于佛法众僧起淳厚谦下之心常好亲近供养尊重赞叹当知是人有先世行道因缘乃至如常不轻菩萨是名深敬一切众生信佛法僧宝也深慧以严身者如是等虚空无边佛法非劣慧者心器所堪故知智性深利以自庄严者乃可为说也堪忍无懈倦者此是有所堪能无所屈退之义梵音与忍辱不同谓求法因缘虽种种艰苦之事皆悉能作假令一度不成复更发进修之如誓抒大海尽而后已若人志性如是则可传法也尸罗净无缺者谓于在家出家律仪乃至于本姓受诸禁戒随所奉持则深心防护无有毁缺若具如是性者虽未入三昧耶平等大誓亦当敬顺不违故堪传法也忍辱不悭吝者此中分为二句忍辱谓于内外违顺境界八种大风其心安忍无所倾动如智度尸罗波罗蜜中广说当知是人必不犯持明重禁作不利众生行故堪为传法也不悭吝者谓于所有财法常念惠佗设来求者心无鄙吝如智度檀波罗蜜中广说当知是人必不犯持明重禁悭吝正法故堪传授也勇健坚行愿者亦分为二句勇健即是阿阇梨德中勇健菩提心种性于行道时虽遇种种可畏色声心不怯弱乃至出生入死无怖畏想正顺菩提萨埵大人所行故应传授也坚行愿者此是要心之愿梵音与求愿之义意不同如自立志令每日三时念诵则终竟一期虽过种种异缘初不间绝如是事有始终若行菩萨道时亦不亏本誓故堪传法也然所说弟子十德若兼备者当知是人甚为希有假使偏有所长堪可匠成者即应摄授耳又如声闻受具时观察种种遮难所谓太少太老色貌瑕玼诸病患等恐白衣嫌诃故辄简去之今此摩诃衍则不如是但令道机可济虽有诸余过失皆无所观也偈中云或十或八七或五二一四者是一期道场作阿阇梨灌顶之限数此中约超数取之谓从一至二从二超至四从四至五从五超至七从七至八从八超至十人是故一漫荼罗中不得同时为三人六人九人灌顶盖如来密意阿阇梨不释所由又同大方等陀罗尼经不得过十人已上也过此以外恐阿阇梨心量有所不周当待后缘别为作法又此十人以下者谓俱时发心各舍内外所有供养三宝同共成办漫荼罗故得同时作法若人因遇道场便云法缘难值乞兼为济度者未合为作阿阇梨灌顶也若但求结缘于一门本尊法中受真言印者则不依如是剂限阿阇梨亦当发起大悲随有能起少分善心者皆为发生立菩提种子故云或复数过此也。

　　经云尔时金刚手秘密主复白佛言世尊当云何名此漫荼罗漫荼罗者其义云何此因如来简人限众为晓诸未悟者转生疑问也金刚手本请世尊称此加持境界演说大悲藏生大漫荼罗王则是平等大悲无复限量而今世尊所说虽有德可传者犹不过十人似是随转一门非其具体故问当何名此漫荼罗也又漫荼罗是轮圆之义今既限局名数似于理未圆故复问此中漫荼罗者为是何义凡有二问世尊答中初答名次答义就答名中还复申明本旨云夫漫荼罗者是发生义今即名为发生诸佛漫荼罗也下菩提心种子于是一切智心地中润以大悲水照以大慧日鼓以大方便风不碍以大空空能令不思议法性芽次第滋长乃至弥满法界成佛树王故故以发生为称夫雷雨作解随甲坼者先萌不可以卉木滋荣性分不等遂令平分之施亦成限量也次答义中梵音漫荼罗是攒摇乳酪成苏之义漫荼罗是苏中极精醇者浮聚在上之义犹彼精醇不复变易复名为坚净妙之味共相和合余物所不能杂故有聚集义是故佛言极无比味无过上味是故说为漫荼罗也以三种秘密方便攒摇众生佛性之乳乃至经历五味成妙觉醍醐醇净融妙不可复增一切金刚智印同共集会于真常不变甘露味中最为第一是为漫荼罗义也。

　　经云又秘密主以下广演漫荼罗义释除疑妨复分为三初明法界圆坛普门无限次明限人简众所由末句劝嘱阿阇梨令兴平等悲愿就初文中哀愍无边众生界是大悲藏生漫荼罗广义者若行人自见中胎藏时即知一切众生悉有成佛因缘故其所起大悲漫荼罗亦周法界且如十世界微尘数诸执金刚菩萨众等随以一门作漫荼罗主余为眷属则成一种漫荼罗如是旋转无穷已非算数譬喻之所能及何况是中各以无量门庄严种种方便引摄众生又可胜纪乎若行者于此一字法门中摄广为略衍略为广出生法财遍施一切常无断尽乃名善解漫荼罗广义也。

　　次云秘密主如来于无量劫积集阿耨多罗三藐三菩提之所加持是故具无量德当如是知者此释广义所由也如华严入法界诸善知识各各于一门中所通达法深广无际然亦互不相知如来昔行菩萨道时普门亲近如是等佛刹微尘数诸善知识于彼一一功德藏皆到极无等比无过上味以如是内证之德无量无边故其所加持现作法门眷属亦复无量无边彼真言门行者当通泰其心作如是解也已知内德无限次明本地漫荼罗度人无限何以故以副本悲愿故故经文次云秘密主非为一众生故如来成等正觉亦非二非三为怜愍无余记及有余记诸众生界故如来成等正觉以大悲愿力于无量众生界如其本性而演说法此中发菩提心义如入法界品及智度摩诃萨论议中广说也无余记者如佛现前授决某甲众生于某劫中作佛号某如来有如是国土眷属等以了了说故名无余记也有余记者如告众生言汝于未来某佛时当毕是罪某甲如来为汝授记之类是也。

　　复次如世尊说若我在世或灭度后诸有闻法华经一句一偈我皆为授无上菩提记是名无余记若言一切众生悉有佛性彼生善根相续不断当至无上菩提是名有余记也我本为此等众生来成正觉况今所愿已满开众生自心之宝如其本性而给与之当有何限耶且据恶世弘经浅行之一迹故云一期法事剂至十人耳从此以下第二句即释此限人简众所由。

　　经云秘密三无大乘宿习未曾思惟真言乘行彼不能少分见闻欢喜信受又金刚萨埵若彼有情昔于大乘真言乘道无量门进趣已曾修行为彼等故限此造立名数者此意云若诸众生未曾于过去无量佛所久种善根于此秘密乘已曾修习则造次闻之不能信受若传法人徒以善心差机为说或当增其诽谤断彼善根故法华云无智疑悔则为永失也十方世界诸众生少有志求声闻者求缘觉者转复少求大乘者甚希有求大乘者犹为易得信此法者最为难故以普眼观之堪受是法者犹须弥大海之尘渧耳既将护彼意时乃说之安得不略制造立名数乎所云无量门进趣者即是兼释漫荼罗名义夫漫荼罗者名为聚集今以如来真实功德集在一处乃至十方世界微尘数差别智印轮圆辐凑翼补大日心王使一切众生普门进趣是故说为漫荼罗也所云略此造立名数者如以阿字五轮统如来无边内德以字轮百明摄如来普眼法门此则名之略也以刹尘方便开八叶之坛以无极大悲制十人之限此则数之略也然志学者随于一法明门而得悟入即是普入一切诸总持门如从一门见王即是遍入千门万户若不能如说而行则虽以种种文辞广为开示无所益也故第三句次明限略名数自不碍于广是以经云彼阿阇梨亦当以大悲心立如是誓愿为度无余众生界故应当摄受无量众生作菩提种子因缘谓造立此漫荼罗是随有见闻触知下至举手低头一念随喜皆必定成于阿耨多罗三藐三菩提故阿阇梨虽不得差机误授为作具支灌顶然系珠毒鼓之缘岂当已乎故当运大悲心务令广洽也。

　　复次如人家有秘宝恐为盗贼所窥故掩以弊衣今此漫荼罗法门亦复如是以秘密之藏不可直宣说故回转密意覆以有相方便今言限以十人者乃是世谛漫荼罗耳然阿阇梨自当平治心地画作大悲漫荼罗普限度人多多益善勿得如言而解也偈云持真言行者明弟子支分中护持建立方便至第六夜师及弟子皆澡浴清净着新洁衣赍持供养物诣如前所造白檀漫荼罗处当如法加持自身道场及诸弟子其护弟子方便如下文入灌顶时所说阿阇梨如次第法则具修供养观白檀位诸尊与密印相应持彼真言gu 瞿hya 醯经云手按中胎漫荼罗诵真言一遍如是一诵一按乃至七遍余位亦尔也次当为诸弟子随顺说法开导其心教彼三归依忏悔先罪既忏悔已身心清净犹如明珠堪能真正发心是故次令发菩提心皆如供养法中所说次当授与涂香华等教令运心供养诸尊然后为受三世无障碍智戒此受菩萨戒法别有行仪也菩萨所以发心摄受方便学处皆为成就如来清净智慧于一念中了达三世诸法无挂碍故其有住斯戒者乃至初见心明道时即有如是不思议势分以此戒亲能发生佛慧又对二乘律仪有限量故以三世无障碍智为名也。

　　次当授与齿木令诸弟子嚼之因即观彼人成器及非器相所以为此法者亦是顺彼方俗谛因用秘密方便而作加持也印度国人凡请僧食乃至世人相命皆先遣其齿木以种种香华严饰而授与之当知明日请彼饮食也所以如是者为明爱敬之心恐彼先有痰𤸌宿食因缘若受我供或令发动不安故先以善意将护而警发之令彼先净身器或服诃梨勒等则明日随意饮啖无所触犯身心安乐也今阿阇梨亦尔授弟子杨枝时即当寄此方便为说深法我方当授汝佛性醍醐极无过上味已教汝发菩提心净除三业宿障以三世无碍智调伏之牙噬诸烦恼竟今复以此秘密加持涤除身心过患汝又当净其口过在所游方勿妄宣传明日当贻汝不死甘露皆令充足也彼当取优昙钵罗或阿说佗木端直嫞好者不粗不细剂十二指量凡一切量法皆用大母指上节侧而相捻是其正数也此二木是过去佛菩提树若无者当求有乳之木谓桑谷等记木上下之别皆以枝末为上根柢为下以香水灌洗又复涂香而熏之于其下末以白线缠华用为庄严亦作标志令上下易知故当以手按诵不动真言加之或百遍或千遍素令严备既受戒已师当取一齿木奉献诸尊余者分授弟子令出坛外向东或向北如法蹲踞嚼之嚼已令向所面之方而正掷之而验其相若嚼处向外者是人悉地不成向身者悉地成就若远掷却来近身是不久成就之相若首直竖向上成就更速首向下者是人当入修罗龙宫若掷在空中当知此人先已成就也又向北方东方为上成就西方为中成就南方为下成就虽如是若人先向东掷而嚼处向东即是背身亦不得成就余方准此可知余如瞿醯经中说也次当作金刚线法凡作线当择上好劫贝缕香水洗之极令清净令洁净童女子右縒合之合五色缕当用五如来真言各持一色然后以成办诸事真言总加持之造漫荼罗线亦尔五如来色者谓大日佛加持白色宝幢持赤色华开敷持黄色无量寿持绿色鼓音佛持黑色阿阇梨先自取线三结作金刚结用系左臂护持自身次一一为诸弟子系臂如是摄受弟子则入漫荼罗是离诸障难也其金刚结法不可缕说当从阿阇梨面受之。

　　复次五色綖者即是如来五智亦是信进念定慧五法以此五法贯摄一切教门是故名为修多罗古译谓之綖经也若见谛阿阇梨能以如来五色智加持弟子菩提心中五种善根贯摄万行系持瑜伽之臂使经历生死常不失坏若能如是摄取弟子乃名善作金刚结也阿阇梨言此夜作弟子法时其所供养当减第七夜之半又当观彼情机赞扬密教发生乐欲坚固其心并为分别十种方便学处然此三世无碍智戒凡结缘者皆令预闻其四种根本三昧耶一偈则当耳语诫之具支灌顶者乃应闻耳其所教诫二偈亦是阿利沙能具诵梵本益善列之于左。

　　
a dya yu ṣmā bhi ra tu lā lā bhā 
阿你也(二合)(从今也)庾涩磨(二合)(汝也)鼻啰睹逻(无对又无等)逻婆(引)(利也)
la ddhā ma hā tma bhiḥ ye na sa rva 
腊䭾(获也)摩诃(引)怛么(二合)鼻(大我也)曳曩(诸也)萨嚩(一切也)
ji dai yu yaṃ sa pu trai ri ha śa sa 
尔奈(平佛也)喻延(汝也)娑补怛赖(二合)(并菩萨也)[口*履]诃(此也)赦娑
te sa rvai pa ri gṛ hī tā sthaḥ 
泥(教也)萨啰梅(二合)(一切也)跛[口*履]蚁哩(二合)系多(引)萨佗(二合)(摄也)
jā ya mā nā ma ho da yā te na yu yaṃ ma hā 
阇耶摩囊(生也)么扈(大也)捺耶(引)(办事也)帝曩喻延(汝也)摩诃(引)
yā te śvo jā tā he bha vi ṣya tha 
夜泥(引)(大乘也)湿附(二合)若哆醯(明晨生也)婆尾屣也(二合)佗(得也)

　　偈意云汝从今以去便为已获无等之利位同于大我大我谓诸如来成就八自在我于法自在者及诸菩萨摩诃萨埵也次云一切诸如来并此教中摩诃萨众一切皆已摄受于汝此教谓此大乘秘教中十佛刹土金刚菩萨等也次云成办于大事者即是能成大事成办大事因缘所谓开示悟入如来知见故经中会意言之次云汝等于明日当得大乘生谓入大悲漫荼罗得灌顶已生于一切如来种姓之中也。

　　复次离缘业生得大空生故云大乘生也时阿阇梨如是教诫印持竟还令次第于漫荼罗外东向而坐阿阇梨复当供养以至诚心迎请诸尊言我于明日为哀愍弟子供养诸圣尊故建立大悲胎藏漫荼罗随力供养唯愿慈悲忆念当于明日悉皆降集漫荼罗而作加持大意如此余如瞿醯中说彼至诚三请已宣说金刚句偈称叹诸尊然后如法发遣。

　　复为弟子广说法要教令系念思惟藉吉祥草面向东而寐彼于梦中若获种种境界晨起皆当白师则知行人悉地成不咸之相也若见谛阿阇梨自当住深瑜伽明见弟子本末根缘无有错谬设不作如是事相及随顺世谛行之一切无咎若未见谛师则当谨依法则勿令亏失也。

　　经云梦中见僧住处者谓所见清净微妙种种严饰身入其中礼跪旋绕遇诸庆善之事园林者谓所见滋荣殊特华果繁盛或亲自采掇或升践树杪履空而行堂宇谓种种华房绮疏殊异严好而在于中自在受用身心适悦楼观谓层台显敞远觌四方见种种胜境神情熙畅凡如是比皆为吉祥是中法门所表亦如择地中说若与此相违如见塔寺焚摧荒秽之类即非善梦也幢谓旗帜宝幢峻高端丽而现其前或用麾导众人莫不从命建立大菩提心轨成万行之像盖谓孔雀尾等五色间錯或在空中而荫其上或人授与之执以游行是悲愿普覆之像摩尼珠亦谓圆明照彻或能出生众物给施众人此是净心觉宝四摄利佗之像刀谓莹饰鉴彻精刚锐利或人授与或自执持是慧性成就之像悦意华谓种种水陆生华随其性类有上中下如色以鲜白为上味以甘醇为上皆善萌开发之兆当以意分别之女人是三昧像男子是智慧像亦取端正威德人所爱敬之类密亲谓父母等善友谓传法上人善知识等或见牸牛群牧乳味丰盈或人构之或自饮吮皆是大悲漫荼罗醍醐上味之像或见经夹净白无垢整齐严饰字色分明记说种种殊胜之事则为善相若卷帙垢坏字义残缺之类当知不善或见诸佛亲为摩顶现前记莂以微妙音而慰喻之或见声闻辟支佛等乃至住虚空中示现无量神变皆当随事甄择识其所为因缘诸果谓世所希有珍奇妙果或有人授与或从空下等皆悉地之像或渡河池大海乃至自梦饮之须臾皆尽皆为吉祥若漂流湮溺无所拯援之类当知不善或闻空中有种种好声歌咏法音奏诸伎乐或称扬三宝功德心所乐闻或言吉祥或言应当与汝意乐之果如是等皆为善梦当以上中下类而分别之如寺宇等则有依地在空之别其所见人亦有男女圣凡之异是故经云宜应谛分别之若与如前善相相违或梦其身为狂象等所逐恐怖危急或乘驼驴或见可恶弊恶之人服饰弊坏或自见身转卧青泥粪秽之中或诸不净从空而堕皆是相违相也若是深行阿阇梨自当于瑜伽中知彼所梦之事及所为因缘弟子晨起白师时当随机劝发断彼疑网也若观彼人无有成办之理则不应具足传法与之恐彼久无功效或生疑谤故也或如瞿醯所说为作寂灾护摩得离诸障然后召入若见种种殊胜境界应以法言慰喻令得欢喜所云善住戒者梵云谓之苏嚩啰多是弟子之美偁如言佛子之类也经中说偈亦是阿利沙兼诵梵本弥善亦具存之于左。

　　
e ṣa ma rga va ra śrī māṃ ma hā 
翳纱(此也)磨喇伽(二合)(道也)嚩啰(愿也)[口*履](二合)瞒(引)(殊胜［也］德也)摩诃(引)(大也)
yā na ma ho da ya ye na mu yaṃ gaṃ mi ṣya 
夜囊(乘也)摩护(大［也］)捺也(心也)曳曩(能也)庾延(汝也)俨弭洒(所演也)
to bha vi ṣya thā ta thā ga ta svā yaṃ 
睹(求也)婆费(成也)设佗(就也)怛佗揭哆(如来也)萨(娑𢬸反)焰
bhu vo ma hā nā ga sa rva lo ka sya ce 
部无(自然智也)摩诃(引)娜伽(大龙也)萨摩嚧羯(世人也)写(二合)制
ti ya a sti na sti vya ti 
[口*底]邪(敬如塔想也)阿悉[口*底](二合)(有也)那悉[口*底](二合)(无也)尾也(二合)(［俱］也)[口*底]
krā ta mā hā śa mi va ni ma laṃ gaṃ 
羯谰(二合)多(越也)磨迦(引)奢(虚空也)弭嚩(同也)涅(无也)么岚(垢也)严
bhi raṃ sa rva dha rme bhi ra pra ti hvaṃ 
避谰(深奥也)萨婆(二合)(一切也)达谜鼻(上)(法也)𡅘钵啰(二合)底怛
◇ma nā la yaṃ sa rva pra 
坚(世智不能了知也)摩那(引)罗阎(无含藏也)萨啰么(二合)(一切也)钵罗(二合)
paṃ ca ra hi taṃ pra paṃ cai ra 
半遮啰喺单(离一切戏论妄想)钵啰(二合)半制(无戏论也)𡅘(无故也)
pra paṃ ci taṃ sa rva kṛ yā bhi 
钵啰半只单(亦［是］戏论重言也)萨婆(一切也)吃哩(二合)耶(引)避(所作也)
ra tu laṃ sa tya dva ya saṃ ma śra 
啰睹谰(无比也)萨[口*底]也(二合)(谛也)捺嚩(二合)也(二也)参(引)磨设啰(二合)
yaṃ ī daṃ ta dya na va raṃ 
阎(依也)伊能(奴痕反)(此也)呾你夜(二合)(引)囊(乘也)沫(无渴也)谰(愿也)
śre ṣṭaṃ ra bhi ṣya tha na ye sha 
室[口*隸](二合)瑟咤(敕［闲］反)(殊胜也)罗避设(二合)佗(得也)捺曳(道也)萨[口*體](二合)
tā 
哆(住也)

　　凡梵本说偈了皆加助句声云伊[口*底]也。

　　初半偈称叹秘密乘道殊胜愿者所谓一切智愿也若入此净菩提门则照见心法明道所谓古佛大菩提道故云此殊胜愿道也大心义如前摩诃萨埵中说过去未来现在诸大心众无不乘是宝乘直至道场故云大心摩诃衍也次一偈赞叹行人发菩提心功德即以一切如来必定法印为授与大菩提记故云汝今能志求当成就如来自然智大龙世间敬如塔也自然智是如来自觉自证之智昔所未闻未知之法自然了了现前无所挂碍故以为名摩诃那伽是如来别号以况不可思议无方大用也制底翻为福聚谓诸佛一切功德聚在其中是故世人为求福故悉皆供养恭敬汝今发菩提心亦能摄受一切如来无量福聚是故世间应当敬如塔想也次有一偈半显示净菩提心如实相印即是开佛知见使得清净也有无悉超越者即是从众缘生不可思议中道出过断常非有非无一切心量所不行处故名无垢同虚空金刚智印也诸法甚深奥者以心性甚深故当知阴界入等乃至一切种智皆亦甚深以一切法不出心实相故如是实相唯佛与佛乃能知之非思量分别之所能及故云甚深奥也世智不能了者言此心性非一切世间聪慧利根者所能思议假令长爪梵志等诸大论师以种种因喻庄严比况量度终自非其境界苦思惟推求徒令发狂独有信力坚固者依此秘密方便乃能入之耳无含藏者所云难可了知者正在如是无含藏处以如实知蕴阿赖耶本不生故无所执受亦无含藏尔时一切心意识妄想戏论皆悉清净法界圆照如秋月在于空故次句云离一切妄想也梵本云离一切戏论妄想今以偈中语略省又意义无异故不具存次句云戏论本无故者若具存梵本应言戏论无戏论故以一切戏论皆悉从众缘生无有自性无有自性故即是本来不生是以释前句云即此戏论自无戏论也今以会意言之故曰本无次有二句明此净菩提心究竟方便以出过一切妄业即能成就如来智业普门导利无非大事因缘是故一切所作皆无伦匹是故云一切业无比也次转释前句统论权实之大纲故云常依于二谛即是论云诸佛说法常依二谛也然此经宗作种种具支方便皆随世谛由此因缘得一切智智即是真谛是故世谛为因真谛为果因如四味皆悉无常果如醍醐是则为常然以十缘生句观之世谛实相即是第一义谛是故权实相即俱不可思议也此二句文虽简略能令行者于一切如来方便无复余疑故当触类而长使贯通一部文义耳已略开示大菩提道竟又结观印持故云是乘殊胜愿汝得住斯道亦是重明授记之意也。

　　尔时住无戏论执金刚白佛言愿说三世无碍智戒若菩萨住此者令诸佛菩萨皆欢喜故者上文但说受三世无障碍戒未显其相是住无戏论金刚重开发问也。

　　复次世尊所以待问方说亦为法门眷属相发明故今此净戒正以住无戏论金刚智印为体所以特告此尊欲令人法相应流传有寄也阿阇梨言此戒相亦是加持句若传授时先当诵持梵本然后以方言释之弥善也今具列于左。

　　
śṛ ṇu ku la pū tra ta saṃ va raṃ 
室哩奴(能矩反)(谛听也)矩罗补怛啰(二合)(族姓子也)怛惨沫(无渴反)谰(彼戒也)
ye tra ku la pū tra kā ya vā 
曳(入)怛啰(二合)(若也)矩罗补怛啰(二合)(族姓子也)迦(引)耶嚩
ṅma na sā mai ka tra ni kṣe po na raṃ 
岌莽(二合)娜娑(身语意也)谜羯怛啰(二合)你吃铩(二合)布那(引)囕
bhaḥ a kri ya sa rva dha rma ṇa 
婆(合为一也)阿吃[口*履](二合)邪(不作也)萨啰么(二合)达么赦(平)(一切诸法也)
ka ta ma śca saḥ ya ā tmā bhā va pa ri 
迦哆么室者娑(云何名也)也阿(去)怛莽婆(去)嚩(观自身也)钵[口*履]
tyā go bu ddhā bo dhi sa tve bhyaḥ tka 
怛也(二合)隅(舍奉献也)勃驮菩提萨哆吠(二合)𡃇(佛菩萨等也)怛羯
sma ddhe to <PIC>SD-E4C6.gif</PIC>hi ā tma bhā vaṃ 
娑摩(二合)睇睹(引)(何以故)哩庾喺(何以反)阿(引)怛么(二合)婆(去)[金*(离-禸+ㄆ)](平)(［如］自身也)
pa ri tya ja ti te na va stu tri 
钵[口*履][口*底]也(二合)若[口*底](舍施也)谛娜嚩萨睹(二合)怛[口*履](二合)
tri yaṃ pa ri tya ktaṃ bha va ti 
怛[口*履]延(彼三物也)钵[口*履][口*底]也(二合)羯单(二合)婆(去)嚩[口*底](舍作也)
ka ta ma śca ta dva stu tri yaṃ 
羯哆莽室者(二合)怛娜嚩(入)(二合)窣堵怛啰(二合)延(云何名三物也)
ya du ta kā ya va ṅma naḥ i ti ta sma 
也弩哆迦(引)耶(引)缚岌莽娜伊(上)[口*底](谓身语意也)怛萨瞒
nta rhe ku la pū tra kā ya vā ṅma 
怛[口*履]系(二合)(是故也)俱罗补怛啰(二合)(善男子也)迦(引)耶嚩岌莽
naḥ saṃ va ra saṃ vṛ te na bo dhi sa tve na 
娜三嚩啰三勿㗚(二合)帝那(受身语意戒也)菩提萨怛吠(二合)娜(菩萨也)
bha vi ta vyaṃ ta ka sma ddhe to 
婆尾怛勿𦦨(二合)(当得也)怛羯娑摩(二合)睇睹(引)(何以故也)
rnta ka ya vā ṅma na saṃ pa ri tya jya 
㗚曩(二合)迦(引)耶嚩岌莽娜珊(引)钵[口*履][口*底]也(二合)尔也(二合)(舍离彼身语意也)
śi kṣā gra ha ṇa ku vaṃ ti 
释叉釳啰诃赧(平)(应当学也)矩(入)蔓(无寒反)[口*底](作于也)
bo dhi sa tvā ma ha ṣtva i ti 
菩提萨埵(引)摩诃萨埵伊[口*底](菩萨摩诃萨也)(［伊］[口*底]［是］助句声也)

　　初句言佛子谛听者梵云ku 矩la 罗是族义部义pū 补tra 怛罗是男子义若世谛释于四姓中生皆名大族故名族姓子也今得生如来家于诸族中最为殊胜故名族姓子阿阇梨言宜会意云佛子于义为当也。

　　经云若族姓子住是戒者当以身语意合而为一者此戒梵云saṃ 三va 缚ra 啰是共缘共成此戒之义所谓慧方便等之所集成若śa 尸la 罗者但是清净义也又三缚啰是平等义佛言以身口意合为一者即是住三平等法门是故得名三世无障碍智戒也如佛为诸声闻略说教诫则云此三业道净是大仙人道从十二年后稍演其义成种种律仪今此持明略戒义亦如是若行人三业方便悉皆正顺三平等处当知即具一切诸佛律仪也。

　　复次裂诸想网是三嚩啰义谓戏论诸见之网经纬相成重复交络故名为网今行者观身口意业自无别体统末归本唯是一心而此心实相常是平等法界是故住此戒是种种身口意业皆同一相无量见网皆悉净除是故得名住无戏论金刚印也。

　　经云不作一切诸法者种种五阴依烦恼烦恼依于业是种种业皆由身口意生如约身口意分为十种善恶业道究其条绪即是无量无边是故三业凡所修行即有进趣之行失进趣者即为倒想由倒想故有无量想生为此诸想所碍不得佛无碍智今行者深观十缘生句了知三业毕竟不生法性自尔常无动作是名为住无为戒也如是净戒尚非如来所作况住斯戒而造作诸法耶。

　　经云云何为戒所谓观察舍于自身奉献诸佛菩萨何以故若舍自身即为舍彼三事何等为三谓身口意次明持无作戒具足慧方便也行者观身实际中身不可得即是如来解脱是故罄舍此身用施一切如来从此以后动止施为凡有所作皆为如来解脱非为己身也虽种种炽然万行庄严佛土成就众生法性自尔非所造作也其能如是奉修者是名无边福聚是名无尽福河随造涓滴善根以投法界海中故乃至极众生界亦无穷竭阿阇梨言梵本论中有偈云若有解脱人持此解脱法供养解脱者此福最为胜若真言行人不晓如是净戒则虽口诵真言身持密印心住本尊三昧具修次第仪式供养诸尊犹名造作诸法未离我人之网云何得名菩提萨埵耶故经次云是故族姓子以受身语意戒得名菩萨所以者何离彼身语意故菩萨摩诃萨应如是学此中应学旧译名为式叉迦罗尼犹如第五篇戒总摄毗尼犍度威仪行法大乘学者亦如是当持此戒方便普入一切真言行中苟戒有亏而得成菩萨行无有是处也。

　　经云次于明日以金刚萨埵加持自身为世尊毗卢遮那作礼者即是受戒之明日谓第七日暮满也造漫荼罗诸作务时皆当用金刚萨埵加持自身谓观自身即是执金刚也是中方便如下品经文及供养次第中说若见谛阿阇梨则是住于金刚萨埵心所谓无等等菩提心也以此秘密加持故诸有所作无能俎坏之者次当如前运心为大日如来作礼然后持诵降三世真言加持净瓶此亦是成办诸事真言也先当取如法净瓶汲清洁之水如法灌漉中置五宝五谷又取种种香水众妙华果枝插中种种庄严用鲜净帛系颈皆应依供养次第辟除去垢净以法界心字然后加持也大氐凡真言遍数无有定限应以字计之如苏悉地中说又彼中随作三部漫荼罗各用部心或部母真言加持今此经中通用办事真言加持其真言又兼广略故不具言遍数当以意裁之若极大者诵至百遍次者五百遍小者令至于千遍也既加持竟当置在白檀先所规画坛门之外欲入漫荼罗者当先以此洒之令彼宿障净除方得见漫荼罗也又于别器调和香水以郁金龙脑旃檀等种种妙香亦以真言加持授与令饮少许此名金刚水以秘密加持故乃至地狱重障皆悉除灭内外俱净堪为法器也阿阇梨言此即名为誓水亦顺世谛犹如盟誓之法令于一切众圣前歃此香水自誓其心要令不退大菩提愿也。

　　复次以无碍戒香和合嚩字门清白心水诸有饮触之者皆必定成于无上菩提如此清净其心则堪入秘密漫荼罗也。

　　尔时执金刚秘密主以偈问佛以下明造立漫荼罗支分偈中先赞叹佛唯愿一切智诸说法中最第一者说彼时分也此时分即是初画漫荼罗迄事竟以来时分限剂次云大众于何时普集现灵瑞者谓大悲胎藏中一切普门随类身于何时普集道场现前神力加持示现威验也若弟子诸根净利应度机深或于此时即亲睹无边圣众如灵山会坐者同见三变净土分身诸佛无有异也当知尔时即是漫荼罗阿阇梨传持诚谛之语行如来事时故云殷勤持真言也说此偈已尔时世尊告持金刚慧者言常当于此夜而作漫荼罗谓于此第七夜中使法事都毕也是中从日没后至明日明相出以来总名为夜初入夜分即当图画诸位安置诸供养具皆明相未出已前使发遣竟若违此法则生障碍乃至令所依住处亦不吉祥也然深秘密释中正以道机嘉会为时或以加持方便促百劫为一夜或演一夜为百劫修短在缘无有定限也若浅行阿阇梨则须具依法则于昼日分即当规画界域以白檀等草定诸尊形位分段至明日将夕豫备香华灯烛等皆令素办瞿醯云于漫荼罗北面一处以白色规画办事真言辟除诸难置诸供具也阿阇梨言若不能于一夜中遍画诸尊者从第五日受持地以后渐次作之于理无妨又别有尊形印字三种方便如下文所说也。

　　经云传法阿阇梨已知时分即明造立轨仪至日入时阿阇梨及助伴弟子各如法澡浴已着新净衣兴大悲心赍持供物往诣漫荼罗所先应一一具法加持如供养次第中说。

　　次当如法护持自身呼所度弟子为彼作护洒以香水皆令一处次第而坐然后阿阇梨至道场门前普遍运心稽首顶礼十方一切诸佛亦如上说然后持五色线向漫荼罗位住立而顶戴之次观自身作毗卢遮那经所谓大毗卢遮那而自作加持也所以然者以大日如来是此大悲胎藏阿阇梨是故行者若行阿阇梨事时即应以自身作毗卢遮那若作缘漫茶罗诸作务时即以自作身金刚萨埵其加持方便如下文及供养法中说也。

　　复次行者应知护方八位凡所造作漫荼罗随此而转东方ī 因dra 陀罗南方yaṃ 𦦨mā 摩ra 罗西方va 缚ru 噜ṇa 拏北方vai 毗śra 沙va ṇa 门东北e 伊śa 舍ṇi 尼东南为ho 护ma 摩西南方dṛ 涅哩tyā 底西北为vā 嚩yu 庾其上方诸尊多依帝释之左下方诸尊多依龙尊之右上谓空居下谓地居也又环中胎藏三重界域皆以豫为标志使方隅均等图位素定要令大日之位当五种宝聚之心至此图众相时阿阇梨先至ī 因dra 陀罗方如法作礼次住火方北向而立助伴弟子在e 伊śa 舍ṇi 尼对持修多罗准定外界弟子次当右绕至tai 涅ri 哩tyā 底师亦右绕西向而对持之阿阇梨次复右绕至嚩庾方弟子亦右回北向而对持之弟子复右绕至e 伊śa 舍ṇi 尼师亦右回东向而对持之凡一周竟皆令当脐在虚空中均等平正已至第二周亦如前右转次第絣之以为界道次复准定四维阿阇梨复当右绕至tai 涅ri 哩tyā 底而弟子先在伊舍尼方右转相向持之弟子次复右绕至va 嚩yu 庾方师即右转至ho 护ma 摩方弟子亦右回相向持之皆令当脐而在空中准定其位弟子次复右绕至tai 涅ri 哩tyā 底师即右转至e 伊śa 舍ṇi 尼相对絣之弟子次复右绕至护摩方师即右转至va 嚩yu 庾方亦相对絣之阿阇梨言其正四方十字界道经虽不言理必有之亦须右旋相对絣定也如是已定外界及八方相竟次当入中先定中胎外界亦如前旋转絣作四方相其八方相已定更不复作也初定第一重外界次定第二重外界亦同中胎法则其广狭之量皆当展转相半假令中胎藏纵广八尺第一重当广四尺第二重当广二尺第三重当广一尺阿阇梨言本法如此若恐大小相悬不相称者稍以意均调之于理无失也如是分竟复于一重一重分为三分其最向里一分是行来周道故云佛子所行道次一分是安置诸供养物处次外一分是安置诸尊座位故此二分皆是圣天之位处也次于此外复作周匝界缘于此虚空位之中当运心观察随其方面分位相应诸尊皆都请供养所以尔者为阿阇梨临事有所妄误安置诸尊或不周悉其应请召而无位次者皆当运心于此中供养也分此三分位法先于第一重外界之里随取少分用作界缘其阔狭之量当以意裁之趣得稍通座位也于此界缘之内作三分均分之当先定诸尊座位内界分了次定行道供养中间界分如是第一重竟次于第二重亦从外向里渐次分之次分第三重亦如是如上文所说从大日如来脐以下光明是此第三重位自脐以上至咽所出光明为第二重位自咽以上乃至顶相之光明为第一重位其中胎藏即是毗卢遮那自心八叶华也所共建立漫荼罗金刚弟子须善通达真言法要亚近于师则能更相佐助无所遗失若不得如是人但取已曾如法灌顶者临事指授行之也又无此人者当置橛为之先于火方师位下橛次伊舍尼方亦置之引线已即师先心记火方橛此是师位然后从伊舍尼引线至涅哩底方余准此行之可知也阿阇梨又云欲共引线要须取所欲灌顶弟子耳先以加持香水洒之与共行事所画坛位等且以物覆之勿令见也方等有四门者谓三重院皆设四门使中正均等开西向一门以通入出余门以线界横断之瞿醯云凡诸方开门皆随彼方隅广狭准为九分取中一分为门其余八分则于门之左右各得四分所出入门稍令阔作自余诸门以白色末作画闭之阿阇梨言用金刚线作界横断竟犹如金刚不可越之越者犯三昧耶又经文通门西向若有因缘向余方开之于理无咎也余如下文所说诚心以殷重运布众圣尊者谓图画时先住瑜伽观此漫荼罗大会一一形色相貌威仪性类座位诸印皆悉现前具足明了然后以无量殷勤恭敬心而彩画之乃至大小疏密之度亦令均停相称故云如是造众相均调善分别也内心妙白莲者此是众生本心妙法芬陀利华秘密幖帜华台八叶圆满均等如正开敷之形此莲华台是实相自然智慧莲华叶是大悲方便也正以此藏为大悲胎藏漫荼罗之体其余三重是从此自证功德流出诸善知识入法界门耳正方四叶是如来四智隅角四叶是如来四行约此现为八种善知识各持金刚慧印故云遍出诸叶间也如是十六法一一皆等法界乃至无有少分不平等处故其标相亦与冥符略摄如来万德以为十六指申而长之则无量无边故此漫荼罗极小之量剂十六指大则无限也䰅蕊是一切三昧门陀罗尼门六度十八空等如大般若之所说从此一一䰅蕊以加持神力故现出三重漫荼罗中一种庄严眷属也此是如来秘传之法不可形于翰墨故寄在图像以示行人若得深意者自当默而识之矣从此实相华台中则表大日如来加持之相其义已如前释所余秘密八印下品及图说之。

　　次于东方内院当大日如来之上画作一切遍知印作三角形其锐下向纯白色光焰围之在白莲华上即是十方三世一切如来大勤觔印也亦名诸佛心印也三角是降伏除魔障义谓佛坐道树以威猛大势降伏四魔得成正觉鲜白是大慈悲色也如来师子奋迅大精进力正为是事因缘乃至放大悲光常遍法界故云普周遍也。

　　次于大勤勇北至于北维置虚空眼即是毗卢遮那佛母佛母义如般若经佛母品中广说真金是如如实相之体毕竟净句是彼教门之外饰故曰缟素以为衣一切戏论灭时心日光明无所不照故曰遍照犹日光恬泊一心人乃能见此故其幖帜犹如天女住于正受之像也。

　　次复于大勤勇南至于南维作一切诸佛菩萨真陀摩尼印此是净菩提心无边行愿之所集成常能普雨世出世间一切财宝诸救世者皆从性净莲华台中现如是宝故云住于白莲上阿阇梨言此是通一切印亦可于诸方面皆置之若诸佛菩萨经中不言所持印相者亦执此无价宝珠皆得也大凡此第一重上方是佛身众德庄严下方是佛持明使者皆名如来部门右方是如来大悲三昧能滋荣万善故名莲华部左方是如来大慧力用能摧破三障故名金刚部也是故入阿字门一切诸法不生是法身义入婆字门一切诸法无染着是莲华义入嚩字门一切诸法离言说是金刚义如下字轮品中以此三字统摄百明意在此也经云大日右方置大精进观自在者即是莲华部主谓如来究竟观察十缘生句得成此普眼莲华故名观自在约如来之行故名菩萨顶现无量寿者明此行之极果即是如来普门方便智也此像及菩萨身皆作住现法乐熙悦微笑之容观自在身色如净月或如商佉即是上妙螺贝或如军那华其华出西方亦甚鲜白当总此三譬言其光鲜润彻白中之上也。

　　次于观音右边画多罗菩萨凡诸圣者皆面向大日今言观音右边即是座西佗皆仿此此亦是观自在三昧故作女人像多(［引］)罗是眼义青莲华是净无垢义以如是普眼摄受群生既不前时亦不后时故作中年女人状不太老不太少也青是降伏色白是大悲色其妙在二用之中故令二色和合以是义故不青不白也其像合掌掌中持此青莲手面皆向观音如微笑形通身圆光如净金色被服白衣首有发髻作天髻形不同大日发冠也观音左边置圣者毗俱胝其身四手右边一手垂数珠鬘一手作施愿印左边一手持莲华一手执军持面有三目如摩醯首罗像首戴发冠如毗卢遮那发髻冠形所云持者如言地持万物即是载承之义也其身洁白圆光围之光中具有黄赤白三色不纯白纯赤纯黄故云无主凡黄为增益色白者寂灾色赤者降伏色以此三昧光中兼具三力是故用为幖帜也。

　　次近毗俱胝左边画得大势尊如世国王大臣威势自在名为大势言此圣者以至得如是大悲自在之位故以为名所以持未敷莲华者如毗卢遮那实智华台既成果已复持如是种子普散一切众生心水中更生未敷莲华此尊迹同是处亦能普护一切众生潜萌之善使不败伤念念增长即是莲华部持明王也。

　　次于明王左边画明妃耶输陀罗译云持名称者身真金色以诸璎珞庄严令极端严如天女之像右手持鲜白妙华枝果叶相间长条茂好其华或有初疱或有欲开或有正开敷者若五若十乃至数十左手持钵胤遇华亦是西方胜上之华以得大势明王主安立一切众生菩提种子而此明妃主含藏出生此中种种功德故其被服幖帜皆与此义相应也多罗之右置pa 半ṇḍa 拏ra 啰vā 嚩si 悉nī 宁译云白处以此尊常在白莲华中故以为名亦戴天发髻冠袭纯素衣左手持开敷莲华从最白净处出生普眼故此三昧名为莲华部母也。

　　次于观自在下置ha 何ya 耶grī 揭唎va 婆译云马头其身非黄非赤如日初出之色以白莲华为璎珞等庄严其身光焰咸猛赫奕如鬘指甲长利双牙上出首发如师子项毛作极吼怒之状此是莲华部忿怒持明王也犹如转轮王宝马巡履四洲于一切时一切处去心不息诸菩萨大精进力亦复如是所以得如是威猛之势于生死重障中不顾身命多所摧伏者正为白净大悲心故故用白莲璎珞而自严身也已如法建立观音诸眷属竟。

　　次于大日如来左方安置金刚部主所谓执金刚能满一切愿者其色如pa 钵yaṃ 胤śu 遇华是淡黄色也或如绿宝是绿靺羯宝犹如虚空显色也以净法界色与金刚智体和合是故其身黄白如是智身犹若虚空不可破坏一切无能降伏之者故用虚空显色以为幖帜此意言若法乃至少分犹如极微是可得者则为无常变易诸行所随是故毕竟空智于坚固性中最为第一所持密印即是五股金刚也五如来智皆兼权实二用而以金刚慧手执持其中故云右执拔折罗此印当以光鬘普遍围绕故云周环起光焰也首戴三峰宝冠形若山字峰间如仰偃初月之形以种种微妙杂宝一切璎珞庄严其体此意言paṃ 般jñā 若pā 波ra 罗mi 密ta 多至果地心中转名一切种智故云首戴众宝冠以此妙慧广历一切诸法自在旋转出生无量法界庄严故云间错互严饰广多数无量也。

　　次于金刚部主之右置mā 忙ma 莽he 鸡所谓金刚部母亦持金刚智杵以诸璎珞严身此是出生金刚智力王三昧所谓金刚三昧也。

　　次于部母之右置大力金刚针su 素cī 支译云金刚针持一股拔折罗以为幖帜此拔折罗是一相一缘坚利之慧用此贯彻诸法无所不通故名金刚针也其下有二使者皆女人形䠒跪微笑而瞻仰之其状卑而充满浅黄色以金刚为幖是彼摧坏重障三昧也。

　　次于执金刚之左置va 金jra 刚śa 商ṅka 竭ra 罗译云金刚锁其印执持连锁两头皆作拔折罗形锁下亦有二女使者与va 金jra 刚sa cī 针使者无异以此智印摄持一切刚强难化众生使不退于无上菩提故以为名也。

　　次于执金刚下置忿怒持明降伏三世一切大作障者号月黡尊面有三目四牙出现如夏水雨时云色作大笑之形以金刚宝为璎珞此是持金刚者以无量门大势威猛摄护众生三昧也以无量眷属而自围绕皆悉卑而充满作忿怒形乃至一身具百千手操持种种器械竖立森然若不可尽画者要作一二使者乃至五六皆应住莲华上意明此莲华心中法尔成就一切勇健大精进力不从余处来也已建立金刚萨埵诸眷属竟。

　　次往西方画如来持明使者及诸执金刚众有种种形色性类种种密印幖帜皆于图中出之是一一尊大慧光明悉遍法界所现身口意密亦遍法界故云普放圆满光为诸众生故也。

　　于此下位依涅哩底方画不动明王如来使者作童子形右持大慧刀印左持罥索顶有莎髻屈发垂在左肩细闭左目以下齿啮右边上唇其左边下唇稍翻外出额有皱文犹如水波状坐于石上其身卑而充满肥盛作奋怒之势极忿之形是其密印幖帜相也此尊于大日华台久已成佛以三昧耶本誓愿故示现初发大心诸相不备之形为如来僮仆给使执作诸务所以持利刀罥索者承如来忿怒之命尽欲杀害一切众生也罥索是菩提心中四摄方便以此执系不降伏者以利慧刀断其业寿无穷之命令得大空生也若业寿种除则戏论语风亦皆息灭是故缄闭其口以一目视之意明如来以等目所观一切众生无可宥者故此尊凡有所为事业唯为此一事因缘也镇其重障盘石使不复动成净菩提心妙高山王故云安住在盘石也。

　　复次于下方西北隅际作降三世忿怒持明王尊首戴宝冠持五股金刚印瞻仰毗卢遮那如请受教敕之状偈云不顾自身命者谓应图作至极忿怒奋迅不顾命之容谓欲摄召法界众生皆使顺从法王威命此亦是成办诸事真言也为此五如来智大自在力之所涤除摧灭者皆悉至于果地庄严非唯无所障碍偏证但空而已是故持五股印首戴宝冠而在风轮之中即法华经诸有所作皆为开佛知见使得清净之意也已安立第一漫荼罗上首竟。

　　次往第二院画śā 释kyā 迦mu 牟ni 尼阿阇梨言此中第二是隐密语耳若从中向外当以释迦牟尼眷属为第三院今则以毗卢遮那法门眷属为第一释迦牟尼生身眷属为第二诸菩萨在悲智之间上求下化故为第三所以如此互文者此是如来秘藏为防诸慢法人不从师受者变乱经文故须口传相付也于东方初门中先置释迦牟尼身真金色并具光辉三十二相所被袈裟作乾陀色坐白莲华作说法之状谓以左手执袈裟角如今之阿育王像右手竖指以空水轮相持是其幖帜也此白莲华即是中胎净法界藏世尊为令此教广流布故以此生身幖帜而演说之然与本法界身无二无别故云住彼而说法也。

　　次于世尊北边安置佛眼亦是释迦牟尼佛母此方译为能寂母也当作世间乐见端严无比之身通身皆有圆光喜悦微笑此是如来出生随类形三昧此三昧正以大慈普眼为体观察应度众生而导利之慈眼之光无所不遍故云遍体圆净光也。

　　次于佛母之北画如来白毫相印住莲华中作商佉色身有圆光手执莲华如半敷之像内有如意宝珠此是如来无边福业之所集成如观佛三昧等经广说故能满足一切众生愿也。

　　次于释师子之南置如来五顶第一白伞佛顶第二誓耶佛顶此译为胜顶第三微誓耶此用多声呼也译为最胜佛顶第四谛殊啰施译云火聚佛顶经云众德者正译当云大分是具大德之义也第五微吉罗拏译云舍除佛顶是弃舍一切烦恼义亦是摧碎义也此是释迦如来五智之顶于一切功德中犹如轮王具大威势力其状皆作转轮圣王形谓顶有肉髻形其上复有发髻即是重髻也余相貌皆如菩萨令极端严欢喜所持密印如图也。

　　次于东方最近北边布列五净居众第一自在天子第二普华天子第三光鬘天子第四意生天子第五名称远闻天子当次第列之其印相具如图说阿阇梨言此是五那含天子耳过此已上有菩萨受佛职位处亦名净居天多是一生补处菩萨是第二院所摄非此中所明也此天次南毫相之右复画三佛顶第一名广大佛顶第二名极广大佛顶第三名无边音声佛顶其形相皆同五顶是如来三部众德之顶也其五种如来顶具有五种色所谓真金色郁金色浅黄色极白色浅白色是中真金郁金二色相似然真金光净郁金色稍重也三佛顶则有三色谓白色黄色赤色此是兼具寂灾增益降伏色也此八种佛顶皆周身有光光极广厚以诸璎珞严身由如来本誓愿力故悉能满足一切愿也东南隅布列诸火天众住火焰中额及两臂各有三灰画即婆罗门用三指取灰自涂身像也一切深赤色当心有三角印在𦦨火圆中左手持数珠右手持澡瓶此是普门之一身为引摄火祠韦陀梵志方便开示佛围陀法故示此大慧火坛净修梵行之幖帜也。

　　次于右方东大日之南作vai 焰va 摩sva 法taṃ 王手执daṃ 檀ṇḍa 拏印犹如棓形上有人首作极忿怒之状以水牛为座身作黑玄色阿阇梨言少时尝因重病困绝神识往诣冥司睹此法王与后同共语言貌甚慈忍然此daṃ 檀ṇḍa 拏印以忿怒形捡初生来所犯口出火光至为严切及验出家以后功业便尔寂然不复有言yaṃ 𦦨ma 摩王及后寻即降阶善言称叹殷勤致敬求受归戒因放却还比至苏后其两臂绳所系持处犹有疮㾗旬月方愈也阎摩之西作𦦨摩后及死后亦是𦦨摩后也东边作黑夜神及七mā 摩tṛ 怛里译云七母皆女鬼也其形悉皆黑色。

　　次于西南隅画tai 涅ri 哩tyā 底鬼王执刀作可怖畏形是护方罗刹王va 嚩ru 噜ṇa 拏是西方护方龙王持罥索为印也。

　　于东方五顶之南当画因陀罗释天之主坐须弥山天众围绕首戴宝冠身被种种璎珞持伐折罗及余诸眷属谓舍脂夫人及六欲天等具如图中所示也。

　　释天眷属之南置日天众在八马车辂中并二妃在其左右所谓ja 誓ya 耶vi 微ja 逝ya 耶译云胜无胜也日天眷属布诸执曜aṃ 盎ga 誐ra 罗ka 伽在西śu 输kra 伽罗在东bu 勃dha 陀在南vṛ 勿落ha 贺sva 萨钵ti 底在北śa 设nai 你śca 设遮在东南ra 罗hu 睺在西南kaṃ 釰pa 波在西北he 计tu 都在东北又于南纬之南置ni 涅rgha 伽ta 多谓天狗也又于北纬之北置u 嗢ka 迦pa 跛ta 多谓流火也。

　　释天眷属之北近净居天置大梵王戴发髻冠坐七鹅车中四面四手一手持莲华一手持数珠一手执军持一手作唵字印此是左手也当稍屈头指直申余指侧手按之而语是名净行者吉祥印所余四禅诸天皆列其左无热等五净居天列在其右毗尼所谓观净居天被服仪式制齐整着三衣内衣戒是也。

　　次西方近门置pṛ 地ṣi bī 神众次北置sa 萨ra 啰sva 萨伐tī 底译云妙音乐天或云辩才天次北并置其妃又次置vi 微<PIC>SD-E4CB.gif</PIC>瑟纽旧译谓之毗纽此是na 那ra 罗yaṃ 延ṇa 天也并置śaṃ 商ka 羯ra 罗天此是ma 摩he 醯śva 首ra 罗于一世界中有大势力非三千世界主也经中下文更有ru 噜drā 㮈罗即是śaṃ 商ka 羯ra 罗忿怒身从事立名又置ska 塞健nda 那天即是童子天皆于其侧置妃阿阇梨言此是天众当于释梵王左右序列之耳最西北隅置护方风天眷属西门之南与日天相对应置月天乘白鹅车辂于其左右置二十七宿十二宫神等以为眷属。

　　次于北门西当置vai 毗śra 沙ma ṇa 门王于其左右置夜叉八大将一名摩尼䟦陀罗译曰宝贤二名布噜那䟦陀罗译曰满贤三名半只迦旧曰散支四名娑多祁哩五名醯么嚩多即是住雪山者六名毗洒迦七名阿吒嚩迦八名半遮罗及ha 诃rī 栗tī 底母吉祥天女旧译云功德天女经文阙之阿阇梨言此天女随毗沙门在北方若本位亦可置在西方也凡此等诸大天神皆是众所知识世间众生各随性欲因缘宗奉供养毗卢遮那为欲普门摄众生故遍一切处示同彼身即以世间共识之幖帜为出世间秘密之幖帜犹如帝释之像安住妙高山王如来因陀罗三昧亦复不移此处开出净菩提心妙高山王自余法门例皆如是不可详说但行者随彼一一乘中功行成就自当开解耳。

　　又释迦牟尼座下应作忿怒持明右边号无能胜左边号无能胜明妃并白色持刀印观佛而坐其间所云地神者即前所说西门中地神当捧持宝瓶虔恭长跪其瓶中置种种水陆诸华余如图说并于通门第二重心厢曲之中置二龙王右曰难陀左曰䟦难陀首上皆有七龙头右手持刀左手持罥索乘云而住此皆漫荼罗中所要故云持真言行者当以不迷惑心依次作之也。

　　经云所余释种尊真言与印坛所说一切法师应具开示者如释迦部中佛钵锡杖印等其类甚多经不具出但随此方空缺处采择余经所说逐便安置之设令缺之亦无过咎但经中所出上首诸尊等必应一一如法画之不得遗谬其莲华部金刚部等诸方亦例此可知也。

　　经中次说第二院菩萨眷属当释迦之内正东门中画文殊师利身郁金色顶有五髻作童子形左持nī 泥lo 卢pa 钵la 罗是细叶青莲华华上有金刚印熙怡微笑坐白莲华台此其秘密幖帜也阿阇梨言郁金即是阎浮金色用表金刚深慧首有五髻者为表如来五智久已成就以本愿力因缘故示作童真法王子形青莲是不染着诸法三昧以心无所住故即见实相金刚智印能以常寂之光遍照法界所以坐白莲者意明不异中胎藏也。

　　文殊北边当画光网童子菩萨身真金色执持宝网以种种璎珞庄严坐宝莲华中文殊师利持无相妙慧而光网持万德庄严如智度所说以盐调和诸食倍增其味而不可空啖故行人失般若方便单修空慧即堕断灭中纯修福德即堕有所得中所以观佛长子者意在此也。

　　次作文殊五使者一名ke 髻śī 设nī 尼二名u 优pa 婆ke 髻śī 设nī 尼三名ci 质trā 多罗四名地慧五名请召于妙吉祥左右次第列之盖各持文殊一智也髻设尼是发端严义邬波是其亚者文殊以五髻征表五智故此使者亦以美发为名质多罗是杂色义其五使者下各作一奉教者皆跪向使者如承受宣告之形悉是文殊三昧故经云侍卫无胜智也。

　　次于第二重大日如来左方画除盖障菩萨西方俗法东向而治故以东为初方南为右方西为后方北为胜方今此漫荼罗坛门向西故当大日左方也图中除盖障菩萨左手持莲华华上有摩尼宝珠右手作施无畏手此菩萨及诸眷属皆是大慈悲拔苦除障门正以此菩提心中如意宝珠施一切众生无畏满其所愿也。

　　经云舍于二分位当画八菩萨者谓除盖障之侧当作二使者然后如其次第置八菩萨凡列诸眷属皆令最初者在右第二者在左第三复在右第四复在左如是一左一右次第置之今于此八菩萨中先以除疑怪在除盖障之右施一切无畏在左次复以除一切恶趣在除疑怪之右以救意慧在施无畏之左次复以悲念菩萨在除恶趣之右慈起菩萨在救意慧之左次复以除一切热恼在悲念之右不可思议慧在慈起之左诸余布位佗皆仿此也。

　　次于北方画地藏菩萨于种种间饰杂宝庄严地上以金银颇胝水精四宝为莲华座亦令穷极巧丽其菩萨在华座上光𦦨周遍其身如在胎藏故云处于𦦨胎也此圣者主持宝王心地中性起功德无边宝藏故其幖帜以一切珍奇杂宝绮错庄严也其余眷属菩萨义亦同之。

　　当于地藏之右置宝处菩萨地藏之左置宝掌菩萨次于宝处之右置持地菩萨宝掌之左置宝印手菩萨持地之右又置坚固意菩萨如是上首诸尊又各各于其左右画诸眷属以自围绕也。

　　次于西方画虚空藏菩萨被鲜白衣左手持莲华华上有大刀印刀上遍生𦦨光及诸眷属皆坐正莲华上此菩萨持如来等虚空慧所以持大刀者利慧之幖帜也被服白衣明白净无垢是其教门外饰也譬如虚空无所分别亦无积集而世间万像依之以生今此法门亦尔于毕竟空中出生不思议自在之用无有穷尽如大集虚空藏经中广明故名虚空藏也此中法门眷属所谓虚空无垢菩萨虚空慧菩萨清净慧菩萨行慧菩萨安慧菩萨亦如前次第左右列之所以皆云等者明此上首诸尊复各有无边眷属也其形相皆如图说。

　　此偈末云略说大悲藏漫荼罗位竟此二句是传度者以义结之非经中本文也如上所说菩提心为因大悲为根方便为究竟者即是心实相华台大悲胎藏开敷以大悲方便现作三重普门眷属以是义故名为大悲胎藏漫荼罗也如于一世界中普现六趣随类之身于一切世界中亦复如是于彼彼众同分中最为上首其所说法亦于彼法之中微妙第一复由此义普能摄受无尽众生故毗卢遮那名为法界王也今此上首诸尊同共集会印持如是法故彼一切同类众生各各生希有心言我之所尊无与等者亦复在此众中当知此法甚为希有以生希有心故随于一法界门而种善根乃至长夜兴不善根欲破坏正法者既至道场见彼所宗奉大天又蒙不思议法食之施恶心即灭弃舍魔事或生一念随喜之心以生一念净心故便可于中开出大悲胎藏漫荼罗也。

　　复次此漫荼罗种种法门虽同一法界然其功用浅深各有差别如一地所生一雨所润然诸药草木性分不同若医王观之则知如是如是药草于某病中非对治所宜然于某病则势力殊胜若于此等普门方便中一一分别不谬乃堪作大阿阇梨也十万偈大本中彼诸圣尊各自宣说自所通达法界门种种异方便法今此略本但举其普通趣道之要耳若行者如法修行不亏法则蒙不思议加被时自当曲示方便无所不通也阿阇梨言凡行者不住瑜伽不合为人建立漫荼罗也初欲画时先用字门转作诸尊座位形色性类一一相应即观如是大悲藏即是我身方起手画之若是深行阿阇梨则于一切时常不离如是佛会也画了作法事时如法次第起金刚地观此宝王宫殿在须弥山顶所有庄严皆如下品中说如是明了已方可请召也。

　　阿阇梨所传漫荼罗图位具列如左。上方(从南向北)&nbsp;右方(从上向下)&nbsp;左方(从下向上)&nbsp;下方(从北向南)&nbsp;○如来如意宝&nbsp;△能授一切尊(满一切愿也)&nbsp;□妙金刚&nbsp;<PIC>X23032901.gif</PIC>降三世尊&nbsp;□如来甲胄&nbsp;□莲华部母奉教者&nbsp;&nbsp;&nbsp;○如来罥索&nbsp;□莲华部奉教者&nbsp;□青金刚&nbsp;&nbsp;□如来怖魔&nbsp;□莲华三股戟&nbsp;□金刚莲&nbsp;□金刚铎&nbsp;○如来脐&nbsp;□莲华戟&nbsp;&nbsp;&nbsp;□如来马藏&nbsp;□莲华尊&nbsp;□寂静金刚&nbsp;&nbsp;○如来唇&nbsp;□金刚莲&nbsp;□大迅利金刚&nbsp;□金刚罥索&nbsp;□如来十力&nbsp;□莲华轮&nbsp;&nbsp;&nbsp;○如来牙&nbsp;□莲华刀&nbsp;□金刚牙&nbsp;□金刚刀&nbsp;□如来大护&nbsp;□莲华德菩萨&nbsp;□那弭荼金刚(因自立名又云短也)&nbsp;&nbsp;△无所畏大护者(○○)&nbsp;□大水吉祥&nbsp;□赤体金刚&nbsp;&nbsp;○如来无所畏(［别所也］)&nbsp;□大吉祥&nbsp;&nbsp;□佛奉教者&nbsp;□如来铃铎&nbsp;□僧吉祥(○○)&nbsp;&nbsp;&nbsp;○如来商佉&nbsp;□佛吉祥&nbsp;□越无量虚空&nbsp;&nbsp;□如来三昧耶金刚&nbsp;□金色菩萨&nbsp;△月黡尊(○○)&nbsp;&nbsp;○如来正勤&nbsp;□名称慧菩萨&nbsp;&nbsp;&nbsp;□如来三昧耶&nbsp;□白色菩萨&nbsp;&nbsp;□难降伏大护者(女像)(○○)&nbsp;○如来舌&nbsp;△坏诸怖畏大护者(○○)&nbsp;□金刚部生&nbsp;&nbsp;□如来毫相&nbsp;□大势至菩萨&nbsp;&nbsp;&nbsp;○一切如来座&nbsp;□毗俱胝菩萨(○○)&nbsp;□金刚连锁(○○)&nbsp;□不可越护门者(○○)&nbsp;□如来大勤勇&nbsp;□观世音菩萨&nbsp;□执金刚&nbsp;&nbsp;□如来眼&nbsp;□多利尊(○○)&nbsp;&nbsp;&nbsp;○如来心&nbsp;□观音母&nbsp;□金刚母(○○)&nbsp;&nbsp;□如来铄底&nbsp;□大白菩萨&nbsp;&nbsp;&nbsp;○无堪忍(如来无堪忍)&nbsp;□资财主菩萨&nbsp;□金刚针&nbsp;&nbsp;□水自在尊&nbsp;□遍观菩萨&nbsp;&nbsp;&nbsp;□如来法&nbsp;□法德菩萨&nbsp;□金刚钩&nbsp;□相向守护门者(○○)&nbsp;□如来念处&nbsp;□吉祥菩萨&nbsp;△金刚无胜大护者(○○)&nbsp;△如来使者&nbsp;□如来刀&nbsp;□带塔德菩萨&nbsp;&nbsp;&nbsp;□如来轮&nbsp;□宝德菩萨&nbsp;△军荼利金刚(○○)&nbsp;□金刚拳&nbsp;○如来莲华&nbsp;□鹿皮衣形&nbsp;&nbsp;&nbsp;□如来顶&nbsp;□莲华军持&nbsp;△大力金刚(○○)&nbsp;□无戏论金刚&nbsp;○如来结界&nbsp;□莲华鬘&nbsp;&nbsp;&nbsp;□如来施愿&nbsp;□莲华斧&nbsp;□虚空无垢金刚&nbsp;□金刚斧&nbsp;○如来平等说&nbsp;□莲华索&nbsp;&nbsp;&nbsp;□如来口&nbsp;□莲华铎&nbsp;□素啰多金刚(妙住)&nbsp;&nbsp;□如来腰&nbsp;□莲华螺&nbsp;□大身金刚&nbsp;□金刚轮&nbsp;□如来𦦨光&nbsp;□莲华使者&nbsp;□大胜金刚&nbsp;□金刚棓&nbsp;○如来钩&nbsp;(□莲华部［女］使者△马头观世音)&nbsp;□广眼金刚&nbsp;&nbsp;□虚空眼&nbsp;□莲华棓&nbsp;□拔折罗金刚&nbsp;<PIC>X23033101.gif</PIC>圣不动尊&nbsp;

　　右第一重竟。(东)□无垢光童子(○○)&nbsp;(北)□贤劫菩萨(○○)&nbsp;(南)□大慧菩萨&nbsp;(西)□贤劫菩萨&nbsp;□光网童子(○○)&nbsp;&nbsp;□寂慧菩萨&nbsp;○金光菩萨&nbsp;□男奉教者(○○○○)&nbsp;△行慧菩萨(○○)&nbsp;△无垢慧菩萨(○○)&nbsp;○金色菩萨&nbsp;&nbsp;&nbsp;&nbsp;△宝德菩萨&nbsp;□男守卫者(○○○○)&nbsp;○胜妙大菩萨(○○)&nbsp;○无尽意菩萨(○○)&nbsp;□贤德菩萨&nbsp;□男使者(○○○○)&nbsp;&nbsp;&nbsp;&nbsp;□女使者(○○○○)&nbsp;□宝严菩萨(○○)&nbsp;□不思议慧菩萨(○○)&nbsp;(□华幢菩萨△计都菩萨)&nbsp;△六面尊&nbsp;&nbsp;△大慈起菩萨(○○)&nbsp;□无垢光菩萨&nbsp;&nbsp;△宝印手菩萨(○○)&nbsp;&nbsp;&nbsp;△降阎摩尊&nbsp;&nbsp;&nbsp;○无像菩萨(○○)&nbsp;&nbsp;&nbsp;○救意慧菩萨(○○)&nbsp;&nbsp;□地慧童子(○○)&nbsp;&nbsp;&nbsp;△清净慧菩萨(○○)&nbsp;&nbsp;○宝掌菩萨(○○)&nbsp;&nbsp;&nbsp;□优波计设尼(○○)&nbsp;&nbsp;□施一切无畏菩萨(○○)&nbsp;□虚空慧菩萨(○○)&nbsp;<PIC>X23033201.gif</PIC>文殊师利&nbsp;□地藏菩萨(○○)&nbsp;△除一切盖障菩萨(○○)&nbsp;○虚空藏菩萨(○○)&nbsp;□计设尼(○○)&nbsp;&nbsp;&nbsp;□虚空无垢菩萨(○○)&nbsp;□质多罗(○○)&nbsp;○宝作菩萨(○○)&nbsp;□除疑怪菩萨(○○)&nbsp;□法慧菩萨(○○)&nbsp;□请召者(○○)&nbsp;○除一切恶趣菩萨(○○)&nbsp;□慧步菩萨(○○)&nbsp;&nbsp;&nbsp;△持地菩萨&nbsp;&nbsp;&nbsp;□女使者(○○○○)&nbsp;&nbsp;△悲念菩萨(○○亦名大悲经)&nbsp;□剌泥弭菩萨(无墙也)&nbsp;□男使者(○○○○)&nbsp;□贤意菩萨(○○)&nbsp;△泥弭菩萨(墙也)&nbsp;&nbsp;□女守卫者(○○○○)&nbsp;○宝冠菩萨(○○)&nbsp;□除一切热恼菩萨(○○)&nbsp;○宝幢菩萨&nbsp;□女奉教者(○○○○)&nbsp;△发心即转法轮菩萨(○○)&nbsp;○海慧菩萨(○○)&nbsp;(□金光菩萨△光明菩萨)&nbsp;□宝冠童子(○○)&nbsp;&nbsp;&nbsp;&nbsp;&nbsp;□善住意菩萨(○○)&nbsp;△妙慧菩萨(○○)&nbsp;○妙幢菩萨&nbsp;□月光童子&nbsp;&nbsp;&nbsp;□无边幢菩萨&nbsp;□善财童子&nbsp;□贤劫菩萨&nbsp;□贤劫菩萨(○○○○)&nbsp;□贤网菩萨&nbsp;

　　右第二重竟。(东)△火天护方神&nbsp;(北)□伊舍那护方神&nbsp;(南)△涅哩底护方神&nbsp;(西)<PIC>X23033301.gif</PIC>风天护方神(○○○○)&nbsp;△火天&nbsp;□鸠槃荼众眷属&nbsp;△女罗刹&nbsp;<PIC>X23033302.gif</PIC>风神后&nbsp;△火天后&nbsp;□阿名揭拏(羊耳)&nbsp;&nbsp;&nbsp;△波私瑟吒大仙&nbsp;□阿湿嚩揭拏(马耳)&nbsp;△罗刹众&nbsp;△迦楼罗女(○○○○)&nbsp;△竭伽大仙&nbsp;□戍婆揭拏(箕耳)&nbsp;□贤劫菩萨&nbsp;△迦楼罗(○○○○)&nbsp;△末建荼大仙&nbsp;□杂宝藏神(○○○○)&nbsp;○童男菩萨&nbsp;&nbsp;△瞿昙大仙&nbsp;(△荼吉尼○○○○△荼迦○○○○)&nbsp;○比丘众&nbsp;(△非人眷属△一切人眷属)&nbsp;△迦叶大仙&nbsp;□童男菩萨&nbsp;○日光菩萨&nbsp;&nbsp;△诸执曜神等&nbsp;□比丘众&nbsp;○西南方日轮遍照胜德佛&nbsp;(□童男菩萨□比丘众)&nbsp;△毗逝耶后&nbsp;□离尘勇猛菩萨&nbsp;&nbsp;&nbsp;△日天子&nbsp;□东北方定胜手德佛&nbsp;○菩萨众&nbsp;□宝胜菩萨&nbsp;△逝耶后&nbsp;□菩萨众&nbsp;○比丘众&nbsp;□西北方一宝盖佛&nbsp;□那罗延并眷属&nbsp;□比丘众&nbsp;○童女菩萨&nbsp;□比丘尼众&nbsp;□魔天佗化自在天&nbsp;□童女菩萨&nbsp;△苾陵蚁㗚知&nbsp;□童女众&nbsp;□化乐天&nbsp;□女部多(○○○○)&nbsp;&nbsp;&nbsp;□兜率陀天&nbsp;□部多药叉类(○○○○)&nbsp;△诸毗那夜伽&nbsp;□贤劫菩萨&nbsp;□焰摩天&nbsp;□住雪山药叉将(○○)&nbsp;△摩诃迦罗黑神&nbsp;○小讫㗚瑟拏二龙王&nbsp;□东方提头赖吒天王(并健闼婆众)&nbsp;□沙多祁㗚药叉将(○○○○○○)&nbsp;&nbsp;(○讫栗瑟拏二龙王○优波路系多二龙王)&nbsp;□舍支夫人(○○)&nbsp;□半遮罗药叉将(○○)&nbsp;△毗卢遮那十眷属(○○○○○○○○○○)&nbsp;○路系多二龙王&nbsp;□帝释三十三天&nbsp;□毗洒迦夜叉将(○○○○○○)&nbsp;&nbsp;○优婆臂多二龙王&nbsp;□童子菩萨&nbsp;□痾吒嚩迦药叉将(○○)&nbsp;△毗舍支十眷属(○○○○○○○○○○)&nbsp;○臂多三龙王&nbsp;□比丘众&nbsp;□毗沙门子药叉将(○○)&nbsp;&nbsp;○优波束讫劳三龙王&nbsp;□欢喜菩萨&nbsp;&nbsp;&nbsp;○束讫劳二龙王&nbsp;□上方欢喜德菩萨&nbsp;□摩尼拔陀罗神(○○)&nbsp;&nbsp;○沙伽罗龙王&nbsp;□菩萨众&nbsp;□护方神后(○○○○)&nbsp;△寒冷地狱&nbsp;○阿那婆达多龙王&nbsp;□童女菩萨&nbsp;□俱吠啰护方神毗沙门(○○○○)&nbsp;△热恼地狱&nbsp;○得叉迦罗龙王&nbsp;&nbsp;□吉祥功德天&nbsp;&nbsp;○摩迦斯龙王&nbsp;□阿难陀&nbsp;□满贤药叉将(○○)&nbsp;□毗楼博叉天王(○○)&nbsp;○矩利迦龙王&nbsp;□须菩提&nbsp;□诃栗底母(男五女五)&nbsp;&nbsp;○羯句吒迦龙王&nbsp;□舍利子&nbsp;&nbsp;△阎摩物㗚底后&nbsp;○和修吉龙王&nbsp;□大目连&nbsp;□散支大将(○○)&nbsp;△阎摩后&nbsp;○阿难陀龙王&nbsp;□大迦叶&nbsp;□童男菩萨&nbsp;△阎摩但荼&nbsp;(○大莲华龙王○波头摩龙王)&nbsp;□无量音声佛顶&nbsp;□比丘众&nbsp;△阎摩罗法王&nbsp;○商佉龙王&nbsp;□广大佛顶&nbsp;□胜授菩萨&nbsp;△质呾罗笈多讯狱者&nbsp;(○缚噜拏后○缚噜拏龙王)&nbsp;□火聚佛顶&nbsp;□北方胜德佛&nbsp;△夜黑天&nbsp;□毗楼勒叉护方天王(○○)&nbsp;□胜佛顶&nbsp;□菩萨众&nbsp;&nbsp;□辩才天(○○)&nbsp;□如来锡杖&nbsp;□比丘众&nbsp;□童男菩萨&nbsp;○优波逊那守门者(○○)&nbsp;○如来钵&nbsp;□童女菩萨&nbsp;□比丘众&nbsp;通门&nbsp;○如来牙&nbsp;□贤劫菩萨&nbsp;□离忧菩萨&nbsp;○逊那守门者(○○)&nbsp;□豪相&nbsp;□主田农神&nbsp;□南方无忧德佛&nbsp;○地神(○○)&nbsp;△无能胜尊&nbsp;□主象马厩神&nbsp;□菩萨众&nbsp;○龙王并后眷属(○○○○○)&nbsp;□释迦牟尼佛&nbsp;&nbsp;□比丘众&nbsp;○童男菩萨&nbsp;△无能胜妃&nbsp;□主王库藏神&nbsp;&nbsp;&nbsp;&nbsp;&nbsp;□童女菩萨&nbsp;○比丘众&nbsp;○佛母&nbsp;□主外道福处神&nbsp;&nbsp;&nbsp;&nbsp;&nbsp;□别异地狱&nbsp;○行慧菩萨&nbsp;○如来铄底印&nbsp;□主岩穴神&nbsp;□贤劫菩萨&nbsp;○西方宝焰佛&nbsp;□童男菩萨&nbsp;□主伏藏神&nbsp;△遮闷拿&nbsp;(○菩萨众○比丘众)&nbsp;□比丘僧&nbsp;□主碛神&nbsp;△娇吠唎&nbsp;○童女菩萨&nbsp;□普光菩萨&nbsp;□主尸林神&nbsp;△吠瑟拏味&nbsp;□主互相侵神&nbsp;□东方宝性佛&nbsp;□主陂池神&nbsp;&nbsp;○主日历神&nbsp;□菩萨众&nbsp;□主龙泉神&nbsp;△娇唎&nbsp;○主时分神&nbsp;□比丘僧&nbsp;□主井神&nbsp;△燕㮈唎&nbsp;○主叶作神&nbsp;□童女菩萨&nbsp;□主空中宫苑神&nbsp;△咾捺唎&nbsp;○主宿神&nbsp;□佛袈裟&nbsp;□主宫室神&nbsp;△末啰弭&nbsp;○主宿对神&nbsp;□佛军持&nbsp;□主海神&nbsp;□紧那罗妃(○○)&nbsp;○主夜神&nbsp;□白伞佛顶&nbsp;□主室宅神&nbsp;□紧那罗(○○)&nbsp;(○主年神○主月神)&nbsp;&nbsp;□主巷曲神&nbsp;○童男菩萨&nbsp;(○主日神)&nbsp;□最胜佛顶(○○)&nbsp;□主坊神&nbsp;○比丘众&nbsp;○主六时神&nbsp;□摧碎佛顶(○○)&nbsp;□主街陌神&nbsp;○莲华手菩萨&nbsp;○主直神&nbsp;&nbsp;□主河神&nbsp;○东南莲华胜德佛&nbsp;(○主二十八宿神○主十二宫神)&nbsp;□最高佛顶&nbsp;□主道神&nbsp;○菩萨众&nbsp;○日月后名赤色&nbsp;□辟支佛&nbsp;□主旷野神&nbsp;□比丘众&nbsp;○月后名月神&nbsp;&nbsp;□主郊野神&nbsp;○童女菩萨&nbsp;○月天子&nbsp;□大梵并明妃眷属&nbsp;□主店肆神&nbsp;△暮诃曩&nbsp;○月后名月相&nbsp;□四禅天&nbsp;□主城神&nbsp;△阙名火神&nbsp;○童男菩萨&nbsp;□无色天&nbsp;&nbsp;&nbsp;&nbsp;□净居自在天子&nbsp;□主村神&nbsp;△劫微&nbsp;○比丘众&nbsp;□普华天子&nbsp;□主洲神&nbsp;△芒囊娑&nbsp;○莲华胜菩萨&nbsp;□光鬘天子&nbsp;<PIC>X23033701.gif</PIC>主岛神&nbsp;△讫洒也&nbsp;○下方莲华德佛&nbsp;&nbsp;□主山神&nbsp;△社吒啰&nbsp;○菩萨众&nbsp;□意生天子&nbsp;□主悉地物神&nbsp;△句路诞曩&nbsp;○比丘众&nbsp;□名称远闻天子&nbsp;□主悉地神&nbsp;△没栗拏&nbsp;(○童女菩萨○贤劫菩萨)&nbsp;□大自在妃并眷属&nbsp;□主仙药神&nbsp;△露系多&nbsp;□阿修罗女眷属(□□□□)&nbsp;□大自在天并眷属&nbsp;□主药计神&nbsp;△芒噜多&nbsp;□阿修罗眷属(□□□□)&nbsp;□摩醯首罗子及妃&nbsp;&nbsp;□主药神&nbsp;△捺罗迦&nbsp;□持明妃&nbsp;□悉地持明妃(□□□□)&nbsp;△娑摩醯捺&nbsp;○摩睺罗伽女(○○○○)&nbsp;□持明仙&nbsp;□悉地持明仙(□□□□)&nbsp;△诸大仙等&nbsp;○摩睺罗伽&nbsp;

　　右第三重竟。

　　阿阇梨言第一院东方如来钩乃至如来甲等皆是毗卢遮那三昧一一作天女形如漫荼罗方圆以辨其色坐白莲华台上手中复持莲华华上各以物像用为标帜如钩轮刀槊商佉铃铎罥索甲胄等皆依本相画之顶相豪相口舌牙唇牙等例推可解如来脐于莲上图作连环圆好之相如来腰亦颇旋曲如数珠鬘形如来藏如轮王马宝藏相不现之形如来施愿当作与愿手如来法及辩说等或时持经藏或作说法手念处十力等皆是止观相应法作寂然三昧之容三昧耶当作佛顶相如来顶相具摄一切功德凡手中无物可为幖帜者皆应置之若漫荼罗不作尊形但是秘密印者于金刚座上作莲华台台上如前画作幖帜其作字漫荼罗者经中有种子字当如法置之如经不载当取梵名中最初字为种子或可通用阿字也北面莲华部诸尊若经中不说形相者通作红莲华色或净白色如金色尊等则依名辨之所持印相亦如佛部中说然用莲华为幖帜如莲华轮像当以四莲华叶如十字之形用为轮辐辐外作刃环围之莲华刀当于莲华上置刀刀锋上又用莲华以为幖帜相金刚杵戟等皆亦如是莲华罥索以莲华为两茸铎则以莲华为系鬘则贯穿莲华以庄严身或于所持华上置之戴塔吉祥于顶髻上置窣堵波或在所持华上莲华尊即于华上重置莲华宝德尊莲华上有宝能授一切愿明王能满一切希愿其状一如观世音手持莲华华上或置如意宝随息灾增益降伏事在彼相应坛中大吉祥二手各持莲华水吉祥或莲中出水或手垂出水被鹿皮尊当以鹿皮严身如梵天像其契印漫荼罗例同前说通用娑字为种子也。

　　南面金刚部诸尊亦可依经初所列名者皆具置之随作方圆三角半月等坛身色亦尔或持一股拔折罗或持三股五股上下二锋等种种金刚标相如经中所说随意置之其刀斧钩针等皆以金刚为幖帜刀即刃锋柄饰皆作金刚杵端铦锐之形罥索连锁两端皆如三股拔折罗像轮以十字金刚为辐辋利刃环绕围之铎以一股金刚为上系十字金刚为舌余皆例推可解契印漫荼罗亦于金刚座上置白莲华华上各表其物若作字印漫荼罗执金刚所统眷属通用嚩字为种子余金刚通用𤙖字为种子也第二院诸菩萨众若经中具载形相者一一如本教画之无文者通用真陀摩尼印当持莲华华上置如意宝周匝焰鬘围之或随彼名中义趣以表其相如宝冠菩萨即于华上置宝冠宝网菩萨则于华上置宝宝掌则于掌中持宝发心转法轮菩萨即手中持轮所有诸阙位处皆置贤劫菩萨其使者奉教等皆作卑下之容其使者操持刀棓状如夹门守御奉教者或捧持画印或瞻仰所尊若受指麾教敕守护者则如守门通信有所咨白各随其类也降阎摩尊是文殊眷属具大威势其身六面六臂六足水牛为座面有三目色如玄云作极忿怒之状六面尊形相大同然有四臂六足或二手二足当捡文殊梵本具足图之凡此等诸尊若余经中具说形相者亦可依彼图画入漫荼罗中其有此诸尊毗卢遮那经不载真言手印别出余经者当依彼经授与真言手印令依此经供养次第法行之也若第三院十方佛等各依常相图之若作契印当以如来顶相种字则以阿字若声闻缘觉一同比丘仪式是中缘觉小差别者谓或有肉髻等大人相若契印当用钵袈裟锡杖等其种子字如经中真言所说东方日天之前或置摩利支天女如陀罗尼集中出之北方夜叉八大将图中阙少者其形大抵相似皆被甲胄持gā 伽dha 䭾印身相圆满端正以彼趣此所求无乏常快乐自恣故也羊耳马耳象耳等皆是鸠槃荼眷属其形不同夜叉皆露身垂毛作非人之像耳同畜兽图云持明仙者是余药力等所成悉地持明仙者皆是专依咒术得悉地人直云诸仙者皆是围陀事火之类勤修苦行成五通神仙又有夜叉持明是彼类中福德最胜天趣之所摄者与世仙人又殊也其山海河池林树谷药城邑道路等神各以本名为幖帜相山神坐山河神坐河其树药等或手执持或依其上当以义类推之华严中更有足行神身众神是护诸跛行之类及护身神亦可依次列之西方非人趣者当知毗卢遮那普门身中絓是杂类鬼神傍生等图中无别名相者多在其中所摄最多也路系多是赤色辟多是黄色kṛ 讫栗ṣṇa 瑟拏是黑色其青色亦是中摄若依此方明义则当各别出之讫唠是白色皆是一类龙王各依本色画之若加u 邬pa 波字者其色稍浅逊那邬波逊那亦是护门大龙王皆右手持刀左持罥索主年月时分神等皆作天女形执持华枝等以为标相若主善事者其华亦令色相圆备若主恶事者则持萎萃华果等其主六时神亦可持六枝之华作随时荣落之像以表其事主昼夜者亦可以华敷华合明之他皆仿此南方苾陵吃㗚知是ma 摩he 醯śu 首ra 罗子身极枯疲以常降伏怨歒假使骨肉消尽要令得胜故为此形私谓即是智度所云常修苦行割肉祀火感生诸恶神者所以位在南方其十二火天经中略说形像有一神阙名者但依诸火天总相之形余如图中所示也。

　　毗卢遮那成佛神变加持经义释卷第四
卍新纂续藏经第 23 册 No. 0438 大日经义释


　　毗卢遮那成佛神变加持经义释卷第五

　　沙门　一行　述记

　　　　入漫荼罗具缘真言品第二之三

　　经云尔时执金刚秘密主于一切众会中谛观大日如来目不暂瞬者时佛如所示现普门漫荼罗演说诸尊图位竟秘密主以普眼观此一一诸尊皆不见根本亦无住处悉是莲华台藏实相之身出生种种方便不可穷尽尔时深自庆幸发希有心倍于此法生难遭想将欲更问深义故先说偈也初偈意言一切智者出兴世间如彼灵瑞华时时乃一现耳佛优昙华虽则难遇然此真言法要倍复过之何以故此是如来秘密藏长夜守护不妄授人苟无顿悟之机则不入其手也世尊在世犹多怨嫉况末代乎。

　　复次经自释难现因缘若众生一见此漫荼罗者无始以来恶业重障摧灭无余必定得于大菩提记故非钝根薄福之人所能遭遇也一见尚难何况次第修行当知是人转复希有常为普门海会之所称叹名闻十方又同大日如来有种种名号故曰无量称也。

　　经云行此无上句者即是修行无上菩提句此阿字门为一切真言之王犹如世尊为诸法之王故曰真言救世者次二句明救世之业所为能令行人成金刚性止断诸恶趣一切苦不生也经云若修如是行妙慧深不动者若具存真本应言慧极深不动如大海之心以极深广故又极远离二边故乃至大风起时不能摇动若行者入此真言大海心时亦复如是以妙慧甚深无量又极远离二边故一切诸法不能动摇如娑竭罗龙王降雨六天时于自宫中三业都无动作若解如是义者则知漫荼罗种种方便皆悉住于实际也。

　　经云时普集会一切大众及诸持金刚者以一音声赞叹金刚手言者彼诸大众闻佛广演漫荼罗图位竟欲问此中法界幖帜及金刚事业敬重世尊故未敢发言以金刚手能观察众心乘机说偈必知欲决疑网普利无量众生是故称赞证明劝令发问又十佛刹微尘众等以一心一味令一人赞诵此法音非谓人人俱时别说也。

　　偈云善哉善哉大勤勇汝已修行真言行能问一切真言义我等咸有意思惟者真言行即是三平等法门汝于持三密人中最为上首故能问世尊普门深义如仁者所欲问佛我等亦皆有是思惟今悉同心思欲当速陈说也。

　　次云一切现为汝证验依住真言之行力者亦言我等初发心时由住此无上句故乃至能于金刚慧海甚深不动是故必定师子吼于汝前所说偈现作证明我等诸有所作皆由住真言行依真言势力而得成就若汝咨问如来秘密方便者诸有求大乘人当于真言行法皆得通达以通达故不久勤修亦与我等无异以见如是利义故以一音声同心劝助也。

　　尔时秘密主蒙大众劝发已即说伽他广问世尊初一偈问彩色义有四句第一句问云何是彩色义第二句问当以何色第三句问云何安置此色先于何处内耶外耶第四句问布色时以何色为先此是造漫荼罗时一种支分也。

　　次偈问诸门标相有三句第一句问门旗形量第二句问门厢形量第三句问建立诸门法度形量如是种种秘密幖帜阿阇梨皆应善通达之又是一种支分也。

　　次有二偈大约凡八问第一句问云何奉食及华香等第二句问宝瓶法则当知一切诸供养具皆在其中阿阇梨当随事相应辨其性类又是一种支分也第三句问云何引召弟子入漫荼罗第四句问云何作灌顶法第五句问云何儭奉所尊然此中复有二种若初心行人依世谛漫荼罗云何召入灌顶奉献阿阇梨若已修习瑜伽作秘密灌顶云何召入灌顶奉献阿阇梨正作法时所有加持教授方便皆此中摄又是一种支分也第六句问护摩处所亦有浅密二释及息灾增益降伏等诸异方便第七句问真言部类字义句义等第八句问三昧门浅深差别之相凡阿阇梨未善通达如是法者不应建立漫荼罗又成三种支分也如是问竟大寂法王告执金刚言汝当一心谛听。

　　次说偈言最胜真言道出生大乘果者大乘果即是佛无上慧要由如是方便然后得生由汝善言能请问我故今普为诸摩诃萨开示演说也初一偈答色义云染彼众生界以法界之味古佛所宣说是名为色义者犹如世间染色能染净叠使同一味故以味解色如云袈裟味者即是染作袈裟色也今此漫荼罗色义亦然以法界不思议色染众生心同一净菩提味复次如世间染色衣先以灰水净洗则易受染色今以啰字门焚烧弟子心垢使成灰烬然后以va 嚩字门大慈大悲水洗净之使纯一清白离诸戏论然后染作法界漫荼罗令种种普门身皆同实相色也。

　　次有两偈通答三问问中云当以何色今此答中具用青黄赤白黑五色也偈云先安布内色非安布外色者是答云何布色何处先起何处后起也洁白以为初赤色为第二如是黄及青渐次而彰着一切内深玄是谓色先后者是答是色谁为最初也白是毗卢遮那净法界色则一切众生本源故最为初赤是宝幢如来色既发菩提心于心明道中降伏魔怨灭除盖障故第二黄是娑罗树王色以成正觉时万德开敷皆到金刚实际故第三青是无量寿色既到金刚实际故即以加持方便普现大悲漫荼罗如净虚空中具含万像故第四黑是鼓音如来色所以垂普门之迹皆为显本本者即如来自证之地住大涅槃若舍加持神力则一切心量众生非其境界是故其色幽玄而最居后也。

　　复次如世间净帛先受染色故最初黑是染色之极以最深故不可复加是以居后漫荼罗色义亦然白是越百六十心垢义此名信色故最初赤者大勤勇义是精进色故第二黄谓一念相应时定慧均等七觉开敷是名念色故第三青者大空三昧义是名定色故第四黑者谓大涅槃义即是如来究竟之慧是名慧色故第五或有说言白色最初黄为第二赤为第三青为第四黑为第五者此约受染浅深有容有上之义又白是信义最初黄者犹如金刚不可俎坏即是进义故第二赤谓心障净除光明显照即是念义故第三余如上释法门所表各殊也。

　　复次白是寂灾色如来部义故最初黄是增益色莲华部义故第二赤是降伏色金刚部义故第三青是成办诸事亦出生随类之形故第四黑是摄召义即诸奉教忿怒等所为众务故第五也复次如世间彩画不过五色然更相涉入有种种浅深不同巧慧者善分布之出生万像无有穷尽法界不思议色亦复如是统而言之不过五字门然亦更相发挥成种种差别智印耶如来以普门善巧图作悲生漫荼罗乃至出生世界微尘数随类之形犹不穷尽若瑜伽行人善得此中意者当触类而长自在施为寂灭真如中当在何次如偈中所说且举一途法门提其纲领耳。

　　经云先安布内色非安布外色者凡图画法当先建立内心秘密莲华藏竟次造第一重伊字三点诸内眷属次造第二重四菩萨等诸大眷属及以第三重一切世天眷属又诸界道中央及第一重当具五色先以白色为周界竟次于其外布赤色界次外又布黄色次外又布青色最外布黑色其第二重亦依如上次第布白赤黄三色第三重周界但布纯白一色皆极令均调正直渐次右旋布之其行道及供养处外缘等随作一纯色界瞿醯云但用白色也所以先自白色从中向外者明此菩提心五种根力渐次增广乃至住于大般涅槃则遍一切处无所不在故黑色最居外也若从浅至深自迹归本则世尊俯同六趣为初门眷属开发净菩提心若众生入此明门超百六十心时则已出过世间上菩萨位故第三漫荼罗唯以白色为界也第二漫荼罗于白心之上更加赤色黄色者赤是勤勇菩提心中进修万行黄是如来念处万德开敷尔时即入重玄门居寂光土乃至迹居补处犹固不识一人故第二重但以三色为界也第一重漫荼罗于三色之上更加青色黑色者青是大空三昧所谓如来身口意密无尽加持故作大虚空色黑谓如来寿量常住之身如是妙身毕竟无像故作深玄色此二句是如来秘密藏非普为一切众生故名内眷属也又入此深玄色时即是如来自证中胎华藏尔时见五智色皆同一法界色何有浅深之殊而诸众生有渐入者有超升者有顿入者然其所趣毕竟同归故云一切内深玄也。

　　经云建立门幖帜量同中胎藏厢卫亦如是华台十六节者漫荼罗夹门皆竖幢旗以为标志谓之门标二标相距尺量令与中胎正等上置横棔其广亦然幢竿上皆置偃月月下置旗帜像取缯帛裁令正方可隅角破之以为两帜各附幢竿之外上锐下垂也四维际亦置幢竿偃月其幖帜两向置之于大勤勇门偃月上各置如意宝金刚手门偃月上各置拔折罗莲华手门偃月上各置商佉其四维上亦皆置宝也夹门厢卫处如亚字形而于中间通道每于曲际皆置金刚橛橛首如一股拔折罗形其下铦锐一厢六橛两边总十二橛四门并四角总五十八枚三重例尔并备五色线皆以不动真言或降三世真言加持一百八遍或一千八十遍阿阇梨正作法夜既画漫荼罗竟先观中胎及第一院知无阙少即下金刚橛金刚橛以金刚线周匝围之至通门处则止不须横断三重皆如是置之若不能尔者其第三院必应具依此法勿得阙少至通门处当举线随门标屈曲而上使不阂头既结界竟当依门出入不得辄越余处每出入时仍须诵不动真言若是瑜伽阿阇梨亦可周匝以线围断若须出入时想举此线而于下过过已则还如故或去门远急须出入者当观自身作毗卢遮那以无挂碍身勿生越线之想随意出入无咎也六橛间回屈处皆令尺量均停仍须通行道往来界院最外门厢卫两边亦与中胎正等故云厢卫亦如是也华台是灌顶处莲华坛规制大同中胎八叶之藏极小者剂十六指余义下当更说之但开一门其门令向大坛也。

　　偈云应知彼初门与内坛齐等谓第一重门相当准约九分令广狭正齐使门之中道正当华藏之心所余第二第三门亦以此为率分之自然渐次增广各得其所于第二重门厢曲中置二龙王兄弟难陀在南拔难陀在北其余众宝庄严大同入秘密漫荼罗位品阿阇梨言若作深密释者四面方相正直均等是四念处义四门是四静虑亦是四摄法门标是四梵住厢曲是四正勤四维是四真谛金刚线即是修多罗以此连持三十七品作法门分齐也所以外门标相长短广狭之量皆与中胎正等者明如来一一法门皆与法界相称乃至无有毫牦增减又令所行中道正当莲华台实相之心其普门之迹远而逾广故云智者于外院渐次而增加也。

　　偈云略说三摩地一心住于缘从此以下答漫荼罗中三昧支分若未修瑜伽者不得作阿阇梨以阙支分故法事不成也经中初略释三昧名义次深广说之初略释者谓心系缘一境而不驰散是等持义故偈云略说三摩地一心住于缘也且就有相瑜伽自有上中下三种上谓观毗卢遮那等诸如来身中谓观文殊师利等诸菩萨身下谓观因陀罗等随类之身一一如漫荼罗所示色像威仪秘密幖帜或印或字但一心住缘不复驰散即是彼尊三昧门以要言之如漫荼罗海会佛刹微尘数一一善知识皆是一种入法界三昧门若总观如是普门大众一心住缘而不驰散即是普眼三昧门亦名普门世界三昧门如一门及一切门者或但入正遍知部三昧门或但入莲华部三昧门或但入金刚部三昧门或以文殊眷属普皆集会为一三昧门余三菩萨亦尔随行人心量大小种种不同也行者修习瑜伽或观本尊或观秘密印或观真言时有种种境界现前不与本观相同皆是邪观也如于定中或见日月众星光明粲丽或见大莲华王遍满空中或见宝树楼阁殊胜庄严犹如天宫及诸净刹或复豁然不复有身心相或见诸佛菩萨无量大众或闻种种异声或见悬崖巉绝至无间狱以不依本所缘故皆不应取但如常一心作意虽得与定境相应应须深修观察十缘生句不应味着也若见异境以为殊妙而取着之名为我慢定亦名悭执定但与正观相应时自然得见俱胝佛刹此中佛谓百千众刹谓净处也如是相应时即知承前以来种种事相非无因缘以如是如是因缘故有如是如是事相不由他悟而无所挂碍也。

　　复次深秘释者谓于一一善知识法门身真实相中心住于缘不生妄想戏论是等持义如入阿字门一念法界是毗卢遮那三昧于法莲华印一心不乱是观自在三昧于金刚慧印一心不乱是秘密主三昧乃至梵释诸尊各于一法界门而得自在若于彼解脱身一缘不乱名彼净天眼三昧若于大悲藏云海中一心不乱名普眼三昧亦名普现色身三昧若使如来于无量阿僧祇劫演说是中广义犹不穷尽今欲以两偈摄之使究尽无余故云广义复殊异大众生谛听也此中复有二初明如来三昧印次明三昧道中差别印。

　　偈云佛说一切空者即是入阿字门乃至无有少法而可得者亦无定相可名三昧住如是一心法界名为正觉之等持也所以然者若出此心性外有境界可缘即非常住之境境为四相所迁时住缘之心亦复随境界流云何名为定耶是故正觉三昧觉诸法本不生故唯是心自证心心自知心从久远已来常如实际无有变易即以如是心自住如是缘故得名为等持也此正是毗卢遮那本尊所现无尽庄严藏亦不离如是本尊若他观者皆名邪观故次说必定印言三昧唯证心非从异缘得若据梵本质言之当言彼更无异得意言更不从余处得之也次云彼如是境界一切如来定者如大般涅槃经明一切有心者悉有佛性此佛性即名首楞严定亦名金刚三昧亦名般若波罗蜜佛佛道同更无异路若行人初发心时能如是正观心性者亦即名为入如来定岂烦渐超四处方至究竟乎复次瑜伽行人若蒙诸佛威神加被故乃至于三昧中具见十佛刹土微尘众等无量圣尊三种密印互不相杂或复一心不乱转成自身虽则奇特难思尚以有相有缘故名为世间三昧若此三昧现前时行者观察十缘生句净除一切妄想戏论与空寂相应即悟如是漫荼罗海会皆悉从众缘生如镜像水月乾闼婆城等都无性相是名出世间三昧然尚以空病未空故未得名为大空及坐道场自证心性时即知如是等加持境界皆是心之实际尔时心不住相亦不依空而照见空与不空毕竟无相而具一切相故名大空三昧住此三昧者即是住于佛无碍慧佛说是人一切智智究竟圆满所以经云故说为大空圆满萨婆若也。

　　经第二卷初云尔时毗卢遮那世尊与一切诸佛同共集会各各宣说一切声闻缘觉菩萨三昧道者如来已说究竟三空三昧印为令普门进趣者无留难故复说三昧道中差别印三重漫荼罗所示种种类形皆是如来一种法门身是故悉名为佛此等一切诸佛各于本所流通法门自说彼三昧道若现世天身者则说彼天三昧道若现声闻身者则说声闻三昧道若现辟支佛身者则说辟支佛三昧道若现菩萨身者则说菩萨三昧道若现持金刚身者则说金刚三昧道当知此中偈颂如是无量刹尘非世间结集经卷所能具载然诸行人若深入瑜伽境界时自当了了听闻如正说时无异以此故名为佛加持日也。

　　经云时佛入于一切如来一体速疾力三昧者谓入此三昧时则证知一切如来皆同一法界智体于一念中能次第观察无量世界海微尘数等诸三昧门知如是如是若干众生于彼彼三昧门中应得入道知彼善知识已为若干众生作种种因缘未为若干众生作种子因缘或有众生入如是法门可得超升成佛入余法门久远稽留不得成佛如是等种种根性不同进趣方便皆亦随异乃至游戏其中次第修习出入超世间于一一门各得能成就无量众生故名一体速疾力三昧也尔时世尊遍观察已了知种种三昧道同归一体皆是佛乘复为执金刚说一切三昧道中成菩提印初有二偈明成佛之外迹谓我初坐道场以此一体速疾力三昧降伏天魔军众然是中更有难降伏处所谓烦恼等魔无有形相方所亦无足迹难可觉知于一念中亦皆殄灭故云降伏于四魔也以大勤勇声者谓佛以诚实言告彼魔波旬我于无量无数劫为调伏众生故弃舍身命不可称数而今悉已成就有入道之机故我将证菩提为彼等众生开发净眼汝之势力何能留碍耶适发此声时一切众生怖畏悉除天魔迷闷躄地寻皆退散若有众生受持如是三角印者乃至能除无间狱中无量怖畏何况天魔鬼神等怖耶故云以大勤勇声除众生怖畏尔时地神欢喜展转称说乃至声及净居尔时大梵天王等八部众生徒见此伏魔之外迹是故有名称生号为大勤勇者然我实成佛处则非彼等所能测量也故次有二偈明菩提实义我觉本不生者谓觉了自心从本以来本不生即是成佛而实无觉无成也一切众生不解如是常寂灭相忆想分别妄念有生死轮回六趣不能自出今虽闻正法音还于种种有为事迹中推求挍计冀望成佛何有得理耶出过语言道者从此以下皆是转释a 阿字门觉本不生即是佛佛自证之法非思量分别之所能及亦不可传授与人智度谓之言语尽竟不行处也诸过得解脱者一切妄想分别名之为过即是生灭断常去来一异等种种戏论以不知诸法实相故悉皆可破可转若了诸法本无生际即于如是一切过失皆得解脱是故金刚之身远离百非也远离于因缘者若法界体有生灭之相则有因有缘可得宣说而今法从缘生则无自性若无自性则是本来不生因缘和合时亦无所起因缘离散时亦无有尽是故如净虚空常不变易大经亦云唯有如来离诸因缘也知空等虚空者本来不生即是毕竟空义以自性净无际无分别故同于大虚是故以世间易解空譬不思议空也如实相智生者心之实相即是毗卢遮那遍一切处佛坐道场如法相解时种种不如实见悉灭无余是故萨婆若慧与虚空等也已离一切闇者于一切法相不如实知即是无明是故觉本不生时即生遍法界明以一切种观一切法无不见闻触知也第一实无垢者此最实事更无过上名为第一实际所谓自性清净心以离一切暗故佛之知见无复垢污皆转释本不生义也次有二句结云诸趣唯想名佛相亦复然者言六趣众生与毗卢遮那本无二体但随众生种种妄想立种种名耳佛亦如是一切世间徒见我降魔成道方便度人之迹随彼心相而称说之或云大沙门或云大勤勇乃至华严所说于一切世界中有无量异名非谓自证法中如其所说而可表示也次一偈复释通世谛明起教所由故云此第一实际以加持力故为度诸世间而以文字说谓以佛眼观之如是种种名言亦复不出第一实际而诸众生入道因缘种种不同若应以文字语言得度者则如来不动实际以自在神力加持彼彼声字而演说之若众生如法修行者得与三密相应时则知世谛不异第一义谛也。

　　经云尔时执金刚具德者得未曾有开敷眼顶礼一切智而说偈言者具德谓具足一切如来秘密庄严之德如莲华增长具足时蒙日光所照自然开敷端严可爱执金刚亦尔心莲华眼遇菩提印光朗然开敷万德皆备美畅于内彰于外容亦有青莲目开敷之相而说伽陀领解前旨也初云诸佛甚希有权智不思议者具存梵本应云一切诸佛希有智方便不思议智谓领解前偈中觉本不生方便谓领解前偈中加持神力复次智谓心莲华台具足方便谓叶蕊开敷二种具不可思议故云希有也次云离一切戏论法佛自然智是广叹不思议智而为世间说满足众希愿是广叹不思议方便若法依师而得从于众因缘生即是戏论生灭相非法性佛自然之慧若是自然之慧则非修学可阶亦不可授人如内证天甘露味假令种种方便为未尝者说之终不能解然佛大方便力以无相法身作种种名相加持令诸众生以因果法证得非因非果法是故权实二慧俱不可思议也次云真言相如是常依于二谛者是结成不思议二智领解上文施设二谛之意以知名相即实际故能以实际加持而作名相以知浅略即是深秘故能以深秘为浅略随众生所成义利皆实不虚若能解此世谛时自当通达第一义谛故云诸佛说法常依二谛也次有一偈明信解佛菩提印得无量福聚故云若有诸众生知此法教者世人应供养犹如敬制底制底是生身舍利所依是故诸天世人祈福祐者皆悉供养若行人信受如是义者即法身舍利所依堪受一切世间供养恭敬也。

　　复次梵音制底与质多体同此中秘密谓心为佛塔也如第三漫荼罗以自心为基次第增加乃至中胎涅槃色最居其上故此制底甚高也又从中胎八叶次第增加乃至第三随类普门身无处不遍故此制底极广莲华台达磨驮都所谓法身舍利也若众生解此心菩提印者即同毗卢遮那故云世间应供养犹如敬制底也。

　　经云时执金刚说此偈已谛观毗卢遮那目不暂瞬默然而住者时执金刚已闻毕竟三昧印欲问三昧道中差别印若以语言白佛恐乖至理是以默然观佛一心而住即是甚深发问也。

　　复次执金刚默然而住者欲表如来照机义故如常教所传云佛于昼夜三时观可化众生而度脱之此随声闻心量自作如是说耳若佛眼观而后见不观则无所见观时则智慧生不观则智慧不生是则生灭明暗之境不得名为平等大慧也以如来无相无分别慧法尔无碍常照法界根缘如大海潮终不过限是故金刚手适有可传之机如来即为演说不待问而后答也。

　　复次金刚手了知世谛即是第一义谛所行处不异毕竟处也是故默然无言如来了知第一义即是世谛毕竟处不异所行处是故广分别说为令众生通达二谛相故更相发明而实同归一致也。

　　就如来答中略有四句第一句云复次秘密主一生补处菩萨住佛地三昧道离于造作知世间相住于业地坚住佛地者此是最上灌顶位故先明之如余经所明此是一生所系菩萨从此上生兜率天宫次绍佛位故名一生补处也今此经宗言一生者谓从一而生也初得净菩提心时从一实之地发生无量无边三昧总持门如是一一地中次第增长当知亦尔迄至第十地满足未至第十一地尔时从一实境界具足发生一切庄严唯少如来一位未得证智更有一转法性生即补佛处故名一生补处此是究竟发菩提心于一切三昧道中最为牢强精进进入佛道故云住佛地三昧道也离诸造作者作谓修治地业乃至庄严佛土成就众生以有智分别心犹是世间之相今此菩萨正行大空三昧远离从缘生法微细戏论故云离作也知世间相谓如实知世间实际毕竟不异涅槃际而能不动实际悉见世间本起因缘是故住此三昧道中念念进趣如来地住于业地梵音质言之当云作地即是学如来金刚事业皆得善巧璎珞亦云入重玄门学佛威仪也坚住佛地即是于如来地坚固不动名之为住与前住字义殊如人渴乏求水已经历多时忽得睹见清凉池中门更无障碍但一心进趣无复异缘是名补处三昧道已到清凉池希愿尽息亦为佛地故虽同名大空定而义有差别也。

　　经云秘密主八地自在菩萨三昧道不得一切诸法离于有生知一切如幻是故世称观自在者如上已说十地道若次第而进当说佛地若渐下者当说第九地何故说第八地耶以一切菩萨初度第七地时上不见诸佛可求下不见众生可度谓是住大涅槃于万行休息尔时十方诸佛以此三昧道发起其心得度菩提心难地是故别说从此进入九地中无别患难故不须别说行处印也从初发意以来深观十缘生句入此地时得度性空彼岸故云不得一切诸法离于有生复以善巧方便于如如不动中起十缘生无边大用以如幻三昧遍至十方佛刹亲近种种善知识普学无量度人门随诸众生应以何等像类言音而得度者即皆现之而为说法是故世间见如是事迹故号为观自在者是初入莲华三昧之异名也此中自在梵本正翻是富贵义如人得大势位具足财宝随心所欲自然成就此菩萨亦尔假令十方世界一切有情希求世出世间种种资具随其性欲种种不同能以如幻三昧一时给与各得满其所愿然未能绝起用之迹使诸有所作皆如金刚故分为二印耳复次此中应说初法明门三昧道于上品中已说故不重言又如上所说一生补处及八地三昧是约教道法门作如此说耳然秘密乘人于世谛中即能通达第一义谛者从初发心时即具行大空三昧其谓不然则于一生之中不能顿满诸地也。

　　经云复次秘密主声闻众住有缘地识生灭除二边极观察智得不随顺修行因是名声闻三昧道者如阿毗昙明九想八念背舍胜处一切入三三昧等皆名住有缘地依此等三昧为方便故令其心恬然而静得正观察觉世间出世间法皆悉有因有缘世间以集为因以苦为果出世间以道为因以灭为果如阿含中广明毗尼中举要言之所谓诸法从缘起如来说是因彼法因缘尽是大沙门说也以知因缘生灭故灭有无见远离断常二边得真谛智生故名极观察智以能极观察故不倒不谬故名为谛也从无明至老死此有故彼有此生故彼生乃至轮回无际若随此无明而转名之为顺既见四真谛已背生死流随行圣道乃至能自说记我生已尽梵行已立所作已办不受后有是名不随顺如是种种不随顺行要以三昧为因故曰得不随顺修行因声闻三昧虽复诸部异说种种不同但令有如是法印者即名正行若无如是印者是名邪行也。

　　经云秘密主缘觉观察因果住无言说法不转无言说于一切法证极灭语言三昧是名缘觉三昧道者因果即是十二因缘法如声闻极观察智解了唯蕴无我以厌怖心重故疾断烦恼自证涅槃不能分折推求十二因缘实相辟支佛智慧深利故能以总别之相深观察之见一切集法皆是灭法此与声闻异也阿含云十二因缘法有佛无佛法位常住龙树亦云此中法位即是如之别名此是一切世间最难解处故世尊始成道时不乐说法意在于此辟支佛所入渐深故云住无言说法言不转者谓住此第一义时无有声字故不可转以授人也世尊得无碍知见于法自在能于无言说法中为作名字转入众生辟支佛智慧有碍是故不能演说也。

　　复次辟支佛观一切集法皆悉如涅槃相于种种有为境界中皆亦戏论风息不知所云故名证极灭语言三昧修瑜伽者与此相应是名缘觉三昧也此二种三昧皆是菩提心难处然但是所行道中一种心相非谓不思议心性可有如是三乘之定相是故行人以此法印自印知已便当直过无碍若不善识知则为所留碍也。

　　经云秘密主世间因果及业若生若灭系属佗主空三昧生是名世间三昧道者谓一切世间三昧以要言之至于究竟之处皆灭坏因果及从因办果时所有作业谓此三事若生若灭皆系属于佗佗谓神我也所以然者若行人不解正因缘义而修证诸禅必当计着自心以为内我彼见世间万法因心而有则谓由神我生设令不依内我必依外我即是自在梵天等也若深求此中至赜自然拨除因业唯我性独存乃至无一法入心而证空定最为世间究竟之理是故垂尽三有还堕三途虽于禅定之中发种种世间胜智具五神通研其宗趣终归是处故以斯一印统收一切世间三昧道若行者入此心时当自觉知也经中佛说摄偈就五种三昧道中大分为二谓佛菩萨缘觉声闻四种皆名出世间三昧若诸天等所说真言法教皆属世间三昧出世间三昧皆有实益故云摧害于诸过世间三昧但有权益故云为利众生故也如余经所说求小乘人当于世间法教深生厌离求大乘人又于声闻法教深生怖畏此皆为未知秘密藏者作此方便说耳就此经宗则五种三昧皆是开心实相门如行者初住有相瑜伽则是世间三昧但于此中了知唯蕴无我即是声闻三昧若以十缘生句观诸蕴无性无生即是菩萨三昧余如住心品中广明不同余教以心性之旨未明故五乘殊辙不相融会也若更作深秘释者如三重漫荼罗中五位三昧皆是毗卢遮那秘密加持其与相应者皆可一生成佛何有深浅之殊今偈中所说就彼等自所流传法教而言耳。

　　经云复次世尊告执金刚秘密主言秘密主汝当谛听诸真言相者是明漫荼罗具缘中真言支分也大判真言略有五种谓如来说或菩萨金刚说或二乘说或诸天说或地居天说谓龙鸟修罗之类又前三种通名圣者真言第四名诸天众真言第五名地居者真言亦可通名诸神真言也如圣者真言亦说阿字或啰字等彼诸世天乃至地居鬼神等亦复说之彼相有何殊异者阿阇梨言若佛菩萨所说则于一字之中具无量义且略言之阿字自有三义谓不生义空义有义如梵本阿字有本初声若有本初则是因缘之法故名为有又阿者是无生义若法揽因缘成则自无有性是故为空又不生者即是一实境界一实境界即是中道故龙树云因缘生法亦空亦假亦中又大论明萨婆若有三种名一切智与二乘共道种智与菩萨共一切种智是佛不共法此三智其实一心中得为分别令人易解故作三种名即此a 阿字义也又如啰字亦有三义一者尘义二者以入阿字门故即是无尘义又有波罗蜜义以究竟到彼岸故即是本初不生当知亦具三点三点即摄一切法如阿字啰字等者余诸字义皆然又一切语言中带阿声者皆阿字门所摄若带啰声者皆啰字门所摄余字亦尔与大论语等字等中释义亦同下文不复广释也若诸菩萨真言有阿字者当知各于自所通达法界门中具一切义非于普门法界中具一切义若二乘真言有阿字者当知只约尽无生智寂灭涅槃明不生义若梵天所说真言有阿字者是约出离五欲觉观不生明义若帝释护世真言有阿字者是约十不善道及灾横不生明义余皆以类可知也如上所说皆是随佗意语明浅略义耳若就随自意语明深密义随入一门皆具一切法界门乃至诸世天等悉是毗卢遮那何有浅深之别若行者能于无差别中解差别义差别中解无差别义当知是人通达二谛义亦识真言相也。

　　复次经中自说诸真言相初偈云正等觉真言言名成立相如因陀罗宗诸义利成就者此明如来真言通相也今且约最初三昧耶真言说之言谓一一字皆是一种入法界门如言阿三迷者阿字是无生门娑是无谛门迷是大空门也名谓以此字门共成一名阿名为无三迷名为等若更合之即是无等也成立谓藉此众名始终共成一义如初句云无等次句云三等次句云三昧耶共相成立即是无等三平等三昧耶。

　　复次如以多名共成一句所谓诸行无常等乃至综此多句共为一偈然后义圆即是诸行无常是生灭法生灭灭已寂灭为乐等皆是真言所成立相余皆仿此如因陀罗宗者因陀罗是天帝释异名帝释自造声论能于一言具含众义故引以为证也世间智慧犹尚如此何况如来于法自在耶诸义利成就者谓如来真言于一一言皆具能成就一切义利一一名中亦具能成就一切义利一一成立相中亦能具能成就一切义利且举三昧耶真言最初阿字以本不生义故即有息灾用以本不生故一切功德具足无缺即有增益用以本不生故无量过失殄灭无余即有降伏用更无一法出此本不生者即有摄召用如是本不生中无所不有功即能成办一切诸事如阿字者余一一字亦如是如一一字者一一名句及成立相皆亦如是是故当知即此真言中具足一切功用也已说真言通相竟。

　　次明真言别相故云有增加法句本名行相应谓凡作真言事业当观此真言中本所立名及所为意趣辨其部类差别随性相所应而行用之若真言中名义与所用或不相应则当依法增加语句如真言中法界法性大空不思议界种种差别名言与如来自证真体相应者当知是佛部真言设令是余部者亦可作佛部用若有大悲普眼无染着等相应名义当知是莲华部用若有金刚不坏无戏论等相应名义当知是金刚部用如是等义无量无边瑜伽者当以意推之不可详载也。

　　复次经中自说名行相应之用谓若诸真言中有此唵oṃ 𤙖hūṃ 癹pha 磔ṭ 迦ka 颉唎gṛ 媲pi 等字当知是佛顶名号也若有揭㗚(gṛ )佷拏(hṇa )(是执取义)佉(kha )陀(da )耶(ya )(是食义)畔(bhaṃ )阇(ja )(是破坏义)诃(ha )那(da )(是顶义)摩(ma )罗(ra )也(ya )(是杀义)钵(pha )吒(ṭa )也(ya )(是扑义)如是等类当知是忿怒等诸奉教者真言可作降伏摄召用如说啖食义者啖食谓令诸忿怒等吞灭一切毗那也迦之类果如所言诸佛则有杀众生罪今此宗明义所谓毗那也迦即是一切能为障者此障皆从妄想心生若能啖食如是重障使心目开明当知是名真忿怒者以此佉字门啖食一切众生障则是如来所使行如来事余以类推之可解也。

　　复次若真言中有na ma 纳么(是归命义)svā hā 娑嚩诃(是摄取义)等字当知是修三摩地寂静相应真言也或有śa nta 扇多(是寂义)vi śu ddhā 微戍陀(是清净义)等字当知是成满一切诸愿真言又此扇多是息灾义佛部相应余如苏悉地等详说也如上所说皆是诸佛菩萨真言相。

　　次云若声闻所说一一句安布者以声闻因他得解入法性未深不能于一言中具含众德如说诸行无常一四句偈要令次第安布文义无缺乃成真言不得以字门明义及增加名句辟支佛虽无言说亦能以神通力现出真言诸有受持之者皆获义利是中稍少有差别者谓辟支佛与声闻漏尽则同而三昧有浅深之异能以神通利物令其所愿皆得成就除四大弟子之外余声闻力所不能又其真言唯说十二因缘寂灭之理故云谓三昧分异净除于业生也经中自次说真言如实相故云复次秘密主此真言相非一切诸佛所作不令他作亦不随喜何以故以是诸法法如是故若诸如来出现若诸如来不出现诸法法尔如是住谓诸真言法尔故者以如来身语意毕竟等故此真言相声字皆常常故不流无有变易法尔如是非造作所成若可造成即是生法法若有生则可破坏四相迁流无常无我何得名为真实语耶是故佛不自作不令他作设令有能作之亦不随喜是故此真言相若佛出兴于世若不出世若已说若未说若现说法住法位性相常住是故名必定印众圣道同即此大悲漫荼罗一切真言一一真言之相皆法尔如是故重言之也若如是者则是诸真言相毕竟寂灭不可授与人何故有时出兴有时隐没故。

　　经复释所由云秘密主成等正觉一切知者一切见者出兴于世而自此法说种种道随种种乐欲乃至种种诸趣音声而以加持说真言道此真言如来自证法体非佛自作非余天人所作法尔常住而以加持神力出兴于世利益众生今此真言门秘密身口意即是法佛平等身口意然亦以加持力故出现于世利益众生也如来无碍知见在一切众生相续中法尔成就无有缺减以于此真言体相不如实觉故名为生死中人若能自知自见时即名一切知者一切见者是故如是知见非佛自所造作亦非他所传授也佛坐道场证如是法已了知一切世界从本以来常是法界即时生大悲心云何众生去佛道甚近不能自觉故以此因缘如来出兴于世还用如是不思议法界分作种种道开示种种乘随种种乐欲心机以种种文句方言自在加持说真言道虽从机感因缘而生不动实际虽善巧方便无所不为然非佛所作虽普门异说而但以佛之知见示悟众生若行者于此真言十喻中妄见有为生灭更增心垢则非如来之本意也。

　　复次世尊以未来世众生钝根故迷于二谛不知即俗而真是故殷勤指事言秘密主云何如来真言道谓加持此书写文字以世间文字语言不异真言实义是故如来即以真言实义而加持之若出法性外别有世间文字者即是妄心谬见都无实体可求而佛以神力加持之是则堕于颠倒非真言也已知所加持处如来以何法加持耶故佛次言秘密主如来无量百千俱胝那庾多劫积集修行真实谛语四圣谛四念处四神足十如来力六波罗蜜七菩提宝四梵住十八佛不共法秘密主以要言之诸如来一切智智一切如来自福智力自愿智力一切法界加持力随顺众生如其种类开示真言教法者谓以如来无量阿僧祇劫所集功德而作遍一切处普门加持是故随一一言名成立中皆如因陀罗宗一切义利无不成就又此一一功德即同真言之相法性自尔非造作所成今且约阿字一言以辨其义如行者自证心时了知世出世间因果本不生故无苦集灭道而有一实真谛见此谛已必定师子吼广为众生说之是名积集修行真实谛语又知八倒本不生故成如来念处知四如意足本不生故成法性神通知是处非处智等本不生故成佛自然智力知六蔽本不生故到于六度彼岸知七菩提分本不生故成七种无师觉宝知四梵住本不生故成无缘慈悲喜舍知十八种法本不生故是故出过心量不与一切众生共乃至种种法门当自在说之。

　　复次如此经初品中义若了知唯蕴无我乃至证寂然界时当约我人众生寿者本不生故明种种法门以立五喻观察性空时当约诸蕴本不生故明种种法门观察蕴阿赖耶乃至觉心前后际不可得时当约心之影像本不生故明种种法门极无自性心生时当约净菩提心本不生故明种种法门乃至入如来地当约大悲胎藏漫荼罗究竟不生义明种种法门如阿字不生门者及迦字无作门等皆应广说如一一字者乃至一一名一一成立皆应广说。

　　复次世尊于法自在或以一字摄菩提心等种种一法门或以二字摄止观等种种二法门或以三字摄三空等种种三法门或以四字摄念处等种种四法门或以五字摄根力等种种五法门或以六字摄六度等种种六法门或以七字摄七菩提宝等种种七法门或以八字摄八真道等种种八法门或以九字摄九定等种种九法门或以十字摄十力等种种十法门乃至以无量字摄无量法门诸名句等亦复如是若就真言通相如行者持一阿字门时随彼性欲机缘或悟四念处或悟四神通等各各不同然随解了一法门时即具诸余法门种种法宝不求自至若就别相如以四字摄四念处门若如法修行时虽自昔来未曾正观身受心法自然悟念处门而入法界诸法门常途名义如智度等广说也。

　　复次如来以种种法门不可遍举故复举要言之初云一切智智者即是总举十方三世如来一切金刚智印以此同共加持则无所不周又一切如来本行菩萨道时所集无边福聚发生无尽大愿至萨婆若中究竟圆满是故皆得智名言以如是福愿智力及一切法界本性加持力随顺世间如其种类而作加持是故于一切众生种种身语意皆可开示真言教法。

　　经云秘密主云何真言法教者即谓a 阿字门等是真言教相虽相不异体体不异相相非造作修成不可示人而能不离解脱相现作声字一一声字即是入法界门故得名为真言法教也至论真言法教应遍一切随方诸趣名言但以如来出世之迹始于天竺传法者且约梵文作一途明义耳。

　　经云谓a 阿字门一切诸法本不生故者a 阿字是一切法教之本凡最初开口之音皆有阿声若离阿声则无一切言音说故为一切众声之母凡三界语言皆依于名而名依于字故悉昙a 阿字亦为众字之母当知阿字门真实义亦复如是遍于一切法义之中也所以者何以一切法无不从众缘生从缘生者悉皆有始有本今观此能生之缘亦复从众因缘生展转从缘谁为其本如是观察时则知本不生际是万法之本犹如闻一切语言时即是闻阿声如是见一切法生时即是见本不生际若见本不生际者即是如实知自心如实知自心即是一切智智故毗卢遮那唯以此一字为真言也而世间凡夫不观诸法本源故妄谓有生所以随生死流不能自出如彼无智画师自运众彩作可畏夜叉之形成已还自观之心生怖畏顿躄于地众生亦复如是自运诸法本源画作三界而还自没其中自心炽然备受诸苦如来有智画师既了知已即能自在成立大悲漫荼罗由是而言所谓甚深秘藏者众生自秘之耳非佛有隐也。

　　ka 迦字门云一切诸法离作业故者梵音迦哩耶是作业义如诸外道计有作者使作者等诸部论师亦说有作有作者有所用作法三事和合故有果报若因般若方便谓有决定即堕无因若堕无因一切法则无因果能生法名因所生法名果是二法无故作及作者无所用作法罪福果报及涅槃道一切皆无。

　　复次作作者相因待生若定有作法则当定有作者是皆不异外道论议如中论观作作者品中广说今正观察作作者等皆悉从众缘生即入本不生际本不生际者有佛无佛法尔如是谁造作之乎是故若见迦字则知一切诸法皆是造作所成名为字相若是作法者当知毕竟无作名为真实义也。

　　kha 佉字门一切诸法等虚空不可得故者梵音佉字是虚空等义世间悉共许虚空是无生无作法若一切法本不生离诸作是毕竟如虚空相今此空相亦复不可得也何以故如世间无色处名虚空相色是作法无常若色未生未生则无灭尔时无虚空相因色故有无色处无色处名空中论观六种品中广说此中义亦如是若色本来不生何者名为无色处无色处不可说则无虚空定相。

　　复次诸法如虚空相是为不诳相如涅槃经说五阴灭更不生余五阴是涅槃义若五阴本来不生今何所灭而名涅槃耶是故如虚空相亦不可得是佉字门真实义。

　　ga 哦字门一切诸法一切行不可得故者梵云哦哆也(二合)是名为行行者谓去来进退不住之义今从阿字门展转释之以诸法本不生故无作无作故则无所待对可说为空空者即是不行处不行处尚不可得况行处耶中论观去来品明行止义以相续故名行如从谷子生牙茎叶及无明缘诸行等以断故名止如谷子灭故牙茎灭无明灭故诸行等灭若法已行则无行已行故未行亦无行未有行法故行时亦无行不离已行未行故以如是等种种门观察毕竟无行无行故则无所止以无行无所止故则是无有往来诸趣者亦无住涅槃者。

　　复次若人不动本处即是所诣处者当知是人无行无到故云一切行不可得也。

　　gha 伽字门一切诸法一合相不可得故者梵云伽那是密合义如众微相合成一细尘诸蕴相合成一身等中论观合品诸论师言以见可见见者三事故而有所见当知有合闻可闻闻者乃至染可染染者等诸烦恼亦然答者云凡物皆以异故有合而今一切法异相不可得是故无合如彼广说以字门展转相释故且以行义明之凡有所行当知必有行可行行者三事相合今一切法本不生故则无所行若无所行云何行可行行者得合耶。

　　复次若诸法各各异相终无合时若至本不生际则无异相亦不可合是故一切法毕竟无合也。

　　ca 遮字门一切诸法离一切迁变故梵云遮庾(二合)底即是迁变义又梵音遮唎耶是诸行义如见遮字时即知诸行迁变不住中论观行品云诸行名五阴以从诸行生故是五阴皆虚妄无有定相如婴儿时色乃至老年时色中间念念不住分别决定性不可得性名决定有不可变异如真金不变今诸法虽生不住自性是故当知无性如彼广说若无性者即是本初不生本不生者即是如来之身常恒安住无有变易故云离迁变也。

　　复次若一切法是和合所成则有迁变今诸法无生无作乃至无所行故则无和合无和合故则离一切迁变凡诸字门皆当逆顺旋转相释使无挂碍今且约次第相承耳。

　　cha 车字门一切诸法影像不可得者梵音车(上)野是影义如人影像皆依自身如是三界万法唯是识心因缘变似众境是事如密严经广说乃至修瑜伽者有种种不思议事或能面见十方诸佛普现色身亦皆是心之影像以心本不生故当知影像亦无所生无所生故乃至心无迁变无迁变故影像亦无迁变所以然者如影自无定性行止随身心影亦尔以心动作戏论无一念住时故世间万法亦复为之流转若了心如实相时影亦如实相故不可得也。

　　ja 惹字门一切诸法生不可得故者梵云惹哆也是生义如泥团轮绳陶师等和合故有瓶生缕绳机杼织师等和合故有叠生持地筑基梁椽泥草人功等和合故有舍生酪酪器钻人功等和合故有酥生种子地水火风虚空时节等和合故有芽生内法因缘亦如是无明行等各各生因而复生是故若见惹字门即知一切诸法无不从缘生如说偈言众因缘生法是即无自性若无自性者云何有是法是故生不可得也外道论师说种种邪因缘或无因缘生一切法佛法中人亦有失般若方便故取着因缘生灭相如中论广破。

　　复次a 阿字门是诸法本性不生惹字门以十喻观生虽从缘有而不可得若生毕竟不可得则不异无生际又十喻是心之影像影像不出法界故生亦不出无生际也。

　　jha 社字门一切诸法战敌不可得故者梵云社么攞是战敌义若见社字则知一切法皆有战敌如世间善不善法逆生死流顺生死流法布施悭贪持戒破戒乃至智慧无明等更相待对胜负无常乃至如来出世以一切智力破四魔军众亦名为战然一切法中我义不成故智慧烦恼竟为属谁而言毗婆舍那能破烦恼耶若言明生时暗灭故名为破者为已生故破未生故破耶已生则无暗更何所破未生则自无有体又何能破若生时名为半已生半生生故明暗毕竟不相及又一切法本不生乃至无影像故便同一相不出于如云何佛界如与魔界如战故佛坐道场时但了知诸法如无对而世间谈议自立战胜之名耳。

　　ṭa 吒字门一切诸法慢不可得故者梵音吒迦啰是慢义谓见彼法卑下此法高胜如三界六趣种种优劣不同所起慢心无量差别略说有七种相如毗昙中广明乃至求三乘人犹有上地下地不平等见今观诸法无生乃至无待对故则知阿耨多罗三藐三菩提于法平等无有高下是故如来亦名一切金刚菩萨亦名四果圣人亦名凡夫外道亦名种种恶趣众生亦名五逆邪见人大悲漫荼罗正表此义也。

　　ṭha 吒字门一切诸法长养不可得故者梵音毗吒钵那是长养义如世间种子为因五大时节为缘渐次滋长得成果实内法亦尔于业田中下识种子无明所覆爱水所润而得滋长如稻芉经中广明故今此经违世顺世八心相续增长亦各有因缘乃至净菩提心以五字门为缘生大悲根佛娑罗树增长弥布满于法界然一切法即由此五字门本不生离言说自性净无因缘如虚空相故长养不可得。

　　复次从a 阿ka 迦字以来展转相释乃至诸法毕竟平等无有高下以无高下故当知无有增长也。

　　ḍa 拏字门一切诸法怨对不可得故者梵音云拏么啰是怨对义如世间仇仇更相报复故名为对又前云战敌是彼此相加此中怨对是避仇之义梵音各自不同毗尼中佛说以怨报怨怨终不绝唯有无怨怨乃息耳又女人是梵行者怨无量义经亦说生死怨敌自然散坏证无生忍半佛国宝是故行者见ḍa 拏字门则知一切法悉有怨对名为了知字相又以诸法本不生乃至长养不可得故当知怨对亦复本来不生乃至无有长养是故如来毕竟无有怨对名为字门真实义也。

　　ḍha 荼字门一切诸法执持不可得故梵音汤迦是执持义以荼字上安点是故转声云汤其体则同又云蘖哩诃者亦是此别名经云鬼魅所著或云非人所持智度云着衰皆是蘖哩诃鬼所作以着人不相舍离故以为名其日月五星等亦以终始相随故梵语名蘖哩诃翻为九执正相会一处天竺历名正着时此执持义与陀罗不同也见此ḍha 荼字门即知一切众生从无始以来为四魔所著不能舍离是名字相今以阿字等种种门展转观一切诸法皆不可得故当知一切法无有怨对以怨对本不生故终不以平等法界执着平等法界故云一切法执持不可得也ta 多字门一切诸法如如不可得故者梵云哆佗多是如如义语势中兼有得声证得如如即是解脱义如谓诸法实相种种不如实见戏论皆灭常如本性不可破坏若见ta 多字门即知一切诸法皆是如如相名为字相然有一类外道计有如如之性若知见此者名为解脱虽作此说只是于我见上转作异名龙树以为声闻经中言法住者亦是诸法如义以所入未深故而生灭度之想谓证涅槃然生死涅槃是相待法若知生死从本际以来常自如涅槃相复待谁故说为涅槃是故一切法毕竟非实非虚非如非异中论亦云涅槃之实际及与世间际如是二际者无毫厘无别以无差别故一切法差怨对无怨对故无执持无执持故亦无如如解脱也。

　　tha 佗字门一切诸法住处不可得故者梵云萨佗娜是住处义亦是位义如人从此住处升上某处其所依处所说名为位诸贤圣地位亦如是约诸行道人心迹所依所止息处故说种种名若见tha 佗字时即知一切诸法无不待缘成故当知悉有所依住处是为字相然诸法本来不生乃至如如解脱亦不可得则无去无来无行无住如是寂灭相中当有何次位耶。

　　复次入ta 多字门时了知诸法皆如故不住生死中即此如如亦不可得故不住涅槃中尔时行处尽息诸位皆尽遍一切处的无所依是名以不住法住于如来大住也。

　　da 娜字门一切诸法施不可得故者梵云檀那是舍施义若见da 娜字即知一切诸法皆是可舍相所以者何以一切法离合在缘无有坚住若于中执着生爱必为所焚乃至十地诸菩萨于自地所生净妙功德未到舍彼岸故犹有不思议退失不名第一安乐处今观诸法不生故施者施处及所施物皆悉本来不生乃至一切法无住处无住处故即此三事亦无住处是故佛坐道场都无所得亦无所舍于虚空藏中无所蕴积而普门流出遍施群生是名见檀实相亦名具足檀波罗蜜又如来秘密之藏皆是法然所得所谓不可授人若施佗时还就众生心室中开出之耳是故经云一切诸法施不可得名为字门真实义。

　　dha 䭾字门一切诸法法界不可得故者梵云达磨䭾都名为法界界是体义分义佛之舍利亦名如来䭾都言是如来身分也若见dha 䭾字门即知一切诸法悉皆有体谓以法界为体所以者何若离诸法实相则一切法体义不成故夫法界者即是心界以心界本不生故当知法界亦本不生乃至心界无得无舍故当知法界亦复无得无舍尚无法可舍况可得乎若法界是可得相者即是从众因缘生若从众因缘生当知自无本体何况为诸法体故法界者唯是自证常心无别法也。

　　复次如来大施者所谓大悲漫荼罗法界者即是普门实相如是实相不可以加持神力示人是故无法可得。

　　pa 跛字门一切诸法第一义谛不可得故者梵云跛罗么佗翻为第一义或云胜义萨底也此翻为谛谛义相于娑字门说之今此跛字门正明第一义相龙树云第一义名诸法实相不破不坏故。

　　复次诸法中第一名为涅槃如阿毗昙云云何无上法谓智缘尽智缘尽即是涅槃若见pa 跛字即知一切法不离第一义第一义不离诸法实相是为字相若知字门真实义者第一义亦不可得何以故无爱无著故智度论又云以众生着涅槃音声而作戏论若有若无以破着故说涅槃空是名第一义空不破圣人心中所得以圣人于一切法中不取相故。

　　复次一切法皆入平等法界则无高下岂欲令无生法中有胜劣相耶是故第一义不可得也。

　　pha 颇字门一切诸法不坚如聚沫故者梵云沫奴译云聚沫如大水中波涛鼓怒相激而成聚沫有种种相生乃至固结相持遂有坚固用然从粗至细一一观察只是缘复从缘不可撮摩都无性实至其本际则举体是水都无所生今世间种种五阴亦复如是今摄末归本去丈就尺观之乃至如丝忽之际介然微动皆是展转从缘若是从众缘生则无自性若无自性当知是生即不生至于本不生际但是心性海耳而随六趣妄情遂有世界之目夫心性海者即是法界法界者即是胜义涅槃若能如是见时虽复洪波震荡作种种普现色身亦不坏澄清之性也。

　　ba 么字门一切诸法缚不可得故者梵云满䭾此翻为缚如人为缧绁所拘不可得动转是缚义若以方便解是结时则名解脱若离身若离绳无别缚解法如天帝释以微细缚缚阿修罗王置忉利天上起念欲还时五缚已在其身若息念时缚自除解若波旬罥网复过于此百千倍数何况业烦恼缚无为缚意生缚等耶以要言之若离诸因缘不堕诸法数者乃谓无缚是为字义中论云若离五阴别有众生者则应以五阴缚众生而实离五阴无众生若离五阴别有烦恼者则应以烦恼缚五阴而实离五阴无别烦恼以如是等种种因缘当知无缚无缚则无解无缚解故涅槃即生死生死即涅槃如观缚解品中广说。

　　复次若诸法本来不生乃至如聚沫者是中谁为能解谁为所缚是故诸缚不可得也。

　　bha 婆字门一切诸法一切有不可得故者梵云婆啰嚩此翻为有有谓三有乃至二十五有等若见bha 婆字即知一切诸法皆悉有因有缘众缘和合故说名为有无决定性所以者何若云定有有相则终无无相是则为常如说三世者未来中有法相是法来至现在转入过去不舍本相则堕常见若说定有无是无必先有今无是则为断灭见因是二见故远离佛法如中论破有无中广明今观诸有从缘即是本不生义以本不生故无作无行乃至无缚无脱是故bha 婆字门以从缘有故具足一切字门若具足一切字门即是三昧王三昧能破二十五有释迦牟尼由此义故名为破有法王也。

　　ya 野字门一切诸法乘不可得故者梵云衍那此翻为乘亦名为道如人乘驭舟车则能任重致远有所至到若见ya 野字门则知一切众生以种种因缘趣向生死果报及趣涅槃者各有所乘亦知无量诸乘悉是佛乘名为字相今观诸法本不生故即是无行无住不动不退是中谁为乘者当乘何法耶。

　　复次是乘从三有中出至萨婆若中住若见三有实相即是萨婆若五百由旬无非宝所者欲行何道往诣何处乎是故一切乘不可得乃名摩诃衍道。

　　ra 啰字门一切诸法离一切尘染故者梵云啰逝是尘染义尘是妄情所行处故说眼等六情行色等六尘若见ra 啰字门则知一切可见闻触知法皆是尘相犹如净衣为尘垢所染亦如游尘纷动使太虚昏浊日月不明是为字相中论以种种门谛求若见法无有见者若无见者谁能用见法分别外色见可见见法法法无故识触受爱四法皆无以无爱故十二因缘等分亦无是故眼见色时即是涅槃相余尘例尔。

　　复次以a 阿字门展转观察诸尘以其本不生故无造作故乃至无所乘法及乘者故当知所可见闻触知法悉是净法界岂以净法界染污如来六根耶鸯掘摩罗经以佛常眼具足无减明见常色乃至意法亦如是是啰字门真实义也。

　　la 逻字门一切诸法一切相不可得故者梵云逻吃洒此翻为相有人言性相无有差别如说火性即是热相或言少有差别性言其体相言可识如释子受持禁戒是其性剃发割截染衣是其相若见la 逻字门即知一切法皆悉有相相复二种一者总相谓无常苦空无我相别谓诸法虽无常无我而有各各相别如地坚水湿火热风动等舍为施相不悔不恼为持戒相心不变异为忍相发勤为精进相摄心为禅相无所住着为慧相能成事为方便相识作生死为世间相无识为涅槃相等今观有为无为法体性皆空此相与谁为相耶如中论三相品及十二门中广说。

　　复次净法界中百六十心等种种诸相本不生则无造作无造作故乃至毕竟无尘无尘故离一切相以离一切相故名为诸佛自证三菩提也。

　　va 嚩字门一切诸法语言道断故者梵云嚩劫跛名为语言若见va 嚩字时即知一切诸法不离语言地以是诸法无不有因有缘故若法本来不生则是离诸因缘是故语言道断。

　　复次若法是造作相则可宣说无造作则语言道断若虚空相是有相则可宣说以诸法如虚空相亦复无相是故语言道断若法有行有迁变有影像则可宣说若无行无迁变无影像则语言道断乃至诸法若是有相者则可宣说今一切法离一切相故不可表示不可授人是故语言道断。

　　复次无相亦无定相当知一切法即相即无相即非相非无相如彼三目不可思议是故语言道断余法门例此可知也。

　　śa 奢字门一切诸法本性寂故者梵云扇底此翻为寂如世间凡夫获少分恬怕之心止息諠动亦名为寂乃至二乘人等永断诸行轮回得涅槃证亦名为寂然非本性常寂所以然者诸法从本来常自寂灭相三界六道何者非是涅槃无漏智生时复与凡夫何异而今独于其中作灭度想岂非颠倒耶又若诸法本性寂者于四十二地中何者非是如来地何者非是凡夫地若弥勒菩萨以本性寂故得一生记者一切众生皆亦应得记若一切众生于本性寂中不妨修学凡夫事者弥勒菩萨亦应修学凡夫事而今作差别想岂非戏论耶若入śa 奢字门时则知是法平等无有高下常无所动而无所不为故云解脱之中多所容受大般涅槃能建大义皆以此也。

　　ṣa 沙字门一切诸法性钝故者若梵本存质当云性同于顽顽谓犹如木石无所识知无触受之义所云同者是兴喻之言非一向即同于彼也又大品云般若无知自性钝故即与此字门义合故饰文者存古译之辞耳夫自性钝者即是极无分别心不愚不慧无识无智无妄无觉乃至一切诸法不能动摇但是一纯固金刚地耳所以然者如世间人以取舍不忘故尚智慧而弃愚痴尊涅槃而贱生死而今一概本不生乃至一概本性寂则谁利谁钝耶如彼金刚利刃以对不坚物故以偏用一边故则名为利若令所向之处悉是金刚举体皆圆不可偏用则利相同归于钝矣。

　　sa 沙字门一切诸法一切谛不可得故者梵云萨跢也此翻为谛谛谓如诸法真相而知不倒不谬如说日可令冷月可令热佛说苦谛不可令异集真是因更无异因因灭则果灭灭苦之道即是真道更无余道。

　　复次涅槃云解苦无苦是故无苦而有真谛余三亦尔乃至分别四谛有无量相及一实谛如圣行品中说之是为字门之相然一切法本不生乃至毕竟无相故语言断故本性寂故自性钝故当知无见无断无证无修如是见断证修悉是不思议法界亦空亦假亦中不实不妄无定相可示故云谛不可得中论四谛品中亦广辨其义也。

　　ha 诃字门一切诸法因不可得故者梵云系怛嚩即是因义因有六种及因缘义中因有二十五种如阿毗昙广说若见诃字门即知一切诸法无不从因缘生是名为字相以诸法展转待因成故当知最后无依故说无住为诸法本所以然者如中论以种种门观诸法因缘悉不生故当知万法唯心心之实相即是一切种智一切种智即是诸佛法界法界即是诸法之体不得为因也以是言之因亦是法界缘亦是法界因缘所生法亦是法界前说阿字门从本归末毕竟到如是处今亦诃字门亦从本归末毕竟到如是处a 阿字从本不生生一切法今亦以无因待为诸法因终始同归则中间旨趣皆可知矣。

　　复次此中旋陀罗尼字轮相者谓以一字释一切字义以一切字释一字义以一字义成立一切字义以一切字义成立一字义以一字义破一切字义以一切字义破一字义如是一字一切字逆顺旋转例此可知云何以一字释一切字如释迦字时但以种种因缘观本不生即见无所作义乃至释ha 诃字时亦以种种因缘观本不生即见无因义云何以一切字释一字如释a 阿字门时以种种因缘观无造作即见本不生义乃至以种种因缘观诸法无因即见本不生义余字例尔当广说之云何一切字成立一字谓一切法本不生以无作故如虚空无相故无行故无合故乃至无因故云何一字成立一切字谓一切法无作以其本不生故乃至一切法无因以其本不生故云何以一切字破一字如人执诸法有本有生应破彼言若诸法离于造作而云有生者是义不然乃至若诸法因不可得而云有生者是义不然云何一字破一切字如人执有造作应破彼言若诸法本不生义已成立而云有作是义不然乃至执有因者亦破彼言若诸法本不生义已成立而云有因是义不然云何逆顺旋转所谓若法本来不生则无造作若无造作则如虚空无相若如虚空无相即无有行若无所行则无有合若无有合则无迁变乃至若无因者当知法本不生是名为顺若法无因则谛不可得若谛不可得则自性钝若自性钝者当知本性寂若本性寂者当知无相乃至若本不生者当知无因如是以种种门自在旋转说之。

　　复次今言一切法者是总相耳若依摩诃般若从色乃至一切种智一一别异说之义则无量又一一门当约真言住心品中浅深之相次第分别以字门转故义亦有不同以是义故能出生百千万亿旋陀罗尼也。

　　复次如来一切言说无非真言故当以如是字义普入一切修多罗是故智度论云菩萨若一切语中闻阿字即时随义知所谓一切法从初来不生相(阿提秦言初阿耨波陀秦言不生)若闻啰字即随义知一切法离垢相(罗［字］秦言垢)若闻跛字即时知一切法入第一义中(波罗末陀秦言第一义)若闻遮字即时知一切行皆非行(遮利夜秦言行)若闻那字即知一切法不得不失不来不去(那字秦言不)如彼论四念处品中广说。

　　复次一切名言中有a 阿声者悉入阿字门有ka 迦声者悉入迦字门乃至有ha 诃声者悉入诃字门是故一字门中具无量义非从ha 诃字门中但有无因义也余字门当知例尔且如娑哆也是谛义是故经云娑字门一切诸法谛不可得又娑哆是着义是故供养法中云娑字门一切诸法无染着又如婆缚是有义是故经云婆字门一切诸法有不可得又婆嚩娜是观义是故供养法中云婆字门一切法离诸法观余皆效此所以大品经及华严经入法界品皆说四十二字门涅槃文字品文殊所问经大集陀罗尼自在王品各释悉昙字母与此经所说其义或异或同若得此意则诸经冷然悬会无所违妨也。

　　复次一一字门皆言不可得者为明中道义故今且寄车字以说之如观镜中面像以本质为因净镜为缘有影像现是为所生之法妍蚩之相现前不谬故名为有以种种方便推求都不可得是名为空此有此空皆不出镜体体即一为名中三相不同而同不异而异是故世间论者不能思议今真言门亦尔以观心为因三密为缘普门海会现前不谬故名为有以种种门推求都不可得是名为空此有此空皆不出法界故说为中三谛不同而同不异而异一切方便乘人不能思议余法门例皆如此不可遍举也。

　　经云秘密主仰娘拏曩莽于一切三昧自在速能成办诸事所为义利皆悉成就者于ka 迦ca 遮ṭa 吒ta 多pa 跛五类声中复各有五字其第一至第四字皆是慧门已如前说其第五字皆是证门今合说之梵书以此五字皆同圆点且如ka 迦kha 佉ga 伽gha 哦四字增加至第十一声皆于首上安点若欲除去此点而于次后字上累加ṅa 仰字其前字即与有点不殊又凡诸梵字十二声中第一是本体故名为空第二字是行第三以去以诸画增加者皆名三昧第十一其上安点是证第十二傍置二点是般涅槃若此ṅa 仰字能遍智慧三昧声故当知即是大空义是故别说不与前字合论也如涅槃经此五字亦具明字义今毗卢遮那宗寄此五字以明大空大空是证处无法可说故但以圆点表之又此圆点虽自体无门而遍一切法门如虚空远离众相而含万像是故一切字门若加空点者具自在之用悉能成办诸事也且如a 阿字门无生妙慧一切众生等共有之但以不自证知故如贫女家宝藏不能得其势力发行时如方便开发入证时如宝藏现前尔时随意受用所求必获故云加此大空点者诸有义利皆得成就也。

　　次世尊说偈中真言三昧门圆满一切愿者具存梵本应于真言之下更加道字如行人一缘住于阿字即名阿字三昧此三昧即是开心明道门余一切字亦如是一切愿者梵云萨嚩奢是心所祈愿之愿谓诸众生修此三昧门者一切志求皆得圆满此愿圆满时即是如来不思议果也常住之果无师之慧犹能给与众生何况世间悉地之愿耶。

　　复次如来一一三昧门声字实相有佛无佛法如是故即是常故不流即是如来本地法身为欲以此法身遍施众生故以自在神力加持如是法尔声字故此声字即是诸佛加持身加持身普作随类之身无所不在当知加持声字亦复如是是故行者但一心谛缘观此声字自当见佛加持身若见加持身即见本地法身若见本地法身时即是行者自身故此一一字门即是如来不思议果不从别处来也具足众胜愿真言决定义者具存梵本当云具一切所有胜愿真言决定真实义此中胜愿梵云嚩嚧是具足种种功德所谓三昧总持力无畏等所愿已满所求悉备之义义与前愿字梵音各殊所云决定者且如a 阿字门若声若字举体不生声字之义全举体不生若证时还只证此不生中间更无间杂亦无异路若见此真实义时假使十方诸佛同时现前说种种相似波罗蜜欲令改易其心然亦不生疑惑故云决定也复次具足众胜愿者是如来十世界微尘数内证功德以决定故一一皆成金刚印从此自证身复起加持身故云超越于三世无垢同虚空者即是净治无垢不思议心地也以大悲方便于此地上画作普门漫荼罗故经次云住不思议心起作诸事业梵本具云心地以偈中五字成句不可累书然地即是心体故但云住不思议心也真言三昧门中虽有如是不思议果德堪能周给一国等赐众生若诸众生不能生难遭想供养修行譬如王膳盈前无心饮啖则诸佛其若之何故经次云若到修行地授不思议果此修行地即是净菩提心初法明门例如声闻见谛以后复入修道位也此菩萨于百字明门中各见莲华胎藏漫荼罗世界海其庄严相皆悉不同先从kha 佉字门大空轮中以ha 诃字门起大风轮次于其上以嚩字门起香水海次于其上以a 阿字门起金刚地金刚轮山余如华严经说于此百莲华藏一一世界菩提漫荼罗各有十世界诸菩萨金刚等以为眷属此瑜伽者能不起于座悉至如是诸佛会中亦能次第询求诸善知识故云初地菩萨化归百佛国也非徒见之而已亦能以此百莲华藏转作自身至初地芽茎华疱等十心满时一明门中开出十解脱门成千世界皆是随分蒙授不思议果至十一地时于虚空云海明门中一一皆见莲华藏世界性相形类展转不同用作自身佗身自在无碍是名不思议果满也次有二句偈劝信印成故云是第一真实诸佛所开示此中开示即是佛之知见与法华义同次半偈云若知此法教当得诸悉地是引诸佛道同劝信世谛若真言行者明解此法教中次第方便以必定信如说修行当得成就一切悉地若谓此说不然是十方三世佛有违负本誓欺诳众生罪也次一偈劝信真谛然此悉昙字母幼童牧童皆亦诵持至于护摩供养等韦陀世仙亦皆共作而今此真言门所以独成秘密者以真实义所加持耳若但口诵真言而不思惟其义只可成世间义利岂得成金刚体性法乎故偈云最胜真实声真言真言相行者谛思惟得成不坏句此声即是真言门语密之体如a 阿声中第一真实义所谓本不生也初云真言梵本以多声呼之即是总指百字门世谛字轮之相也次云真言相者是此真言实相由谛思惟故一一皆入莲华台句是迹息之处也。

　　经云尔时执金刚秘密主白佛言希有世尊佛说不思议真言相道法者如声闻法解脱之中无有文字而维摩诘不离文字说解脱相故名不思议解脱相今此字轮亦尔即以无相法身作种种声字以种种声字作无相法身故名不思议真言相也不共一切声闻缘觉亦非世尊普为一切众生者此经是法王秘宝不妄示卑贱之人如释迦出世四十余年因舍利弗等殷勤三请方为略说妙法莲华义今此本地之身又是妙法莲华最深秘密处故寿量品云常在灵鹫山及余诸住处乃至我净土不毁而众见烧尽即此宗瑜伽之意耳又因补处菩萨殷勤三请方为说之苟无顿悟之机则不入其手故不普为一切众生亦是领前偈中到修行地方授不思议果次又云领解劝信印成二偈故云若信此真言道者诸功德法皆当说满足若满足时即是具足众胜愿也已上广说真言支分竟。

　　执金刚复承蹑上文请佛次说入漫荼罗所须次第世尊说偈中先答奉食香华等及与众宝瓶二句总名供养支分也就诸供养具中先明献华凡所奉献各随诸尊性类及漫荼罗方位等一一善分别之当令色香味触适悦人心其水陆不祥诸华但可作折伏用耳白黄赤三色中如来部类当用白色莲华眷属以黄色金刚眷属以赤色。

　　复次当如漫荼罗方位圆坛者以白方坛者以黄三角坛者以赤。

　　复次诸佛白用诸菩萨以黄诸世天以赤其余香等亦当准傍此意兼采苏悉地瞿醯等文用之不可备载也钵头摩是红莲华凡青黄赤白莲等水生诸华皆可通献诸尊也龙华奔那伽者此奔那伽是龙树华弥勒世尊于此树下成佛其直云龙华者是龙中所尚之华西方颇有其种其计萨啰华末梨华得蘖啰华瞻卜华无忧华底罗剑华钵吒罗华娑罗树华皆是天竺所有此方不可具识经云是等鲜妙华者梵本兼有或声谓此等诸华皆可通用故举以为例然或余方所有彼方所无但使人心所好世间以为吉祥者皆可供养当一一存意善分别之采集以为鬘者谓错杂庄严或缀或结以行人殷净淳厚心故则令诸尊欢喜护念也。

　　次明涂香其旃檀青木郁金皆此方所有苜蓿香者梵名萨跛㗚今迦颇类今时妒路婆草是迦颇类今西方苜蓿香与此间苜蓿香稍异也及余妙涂香者如沉水甘松丁香桂心西方豆蔻香附子等如苏悉地瞿醯中说又云其涂香中勿用众生身分及与紫矿并虫食等当取净好者以水研之若献佛当用新好郁金或黑沉香和以龙脑莲华眷属当以白檀金刚眷属亦当以白檀自余诸尊随意而合用之随所合香皆置龙脑也。

　　次明焚香当用沉水香甘松香嚩蓝香龙脑香白檀香西方名为么啰庾是山名即智度论所云除摩梨山更无出旃檀处是也白胶香是娑罗树汁室利嚩塞迦香者似此方熏陆香室利是具德吉祥义言此香乃至天神皆悉爱乐故以为称也及余焚香类芬馥世称美者亦如上说瞿醯云烧香用白檀沉水相和供养佛部其树汁香供养莲华部黑沈及安悉供养金刚部或依彼法作普通和香以献诸尊应当随法教者谓以真言密印去垢加持等如供养次第中说自余涂香及华等例此可知。

　　次云依教法献诸食者如经大本中诸食供等各有修治方便至于深密之意一一与法门相应此方既不具传但依苏悉地等如法造作结护加持即名依教也乳糜者西方粥有多种或以乌麻汁或以诸豆并诸药味如十诵药法等文广明然最以乳糜为上凡献食时当更加以酥沙糖等令色味兼具而先奉之也又西方饭有多种亦以酪饭为上献此食时应配以沙糖盐姜诸味又当奉羹依彼方造食之法或随国俗所用也欢喜丸应以酥煮诸饼糅以众味及三种辛药等令种种庄严漫荼迦是此方薄饼其百叶饼是西天竺食法以糖蜜诸味和面酢油煮之至为甘美沙糖饼者此沙糖名为蹇荼状如益州所出者而色甚白触之便碎用此和水先以面作饼数渍其中然后食之净妙谓务令精洁使色香兼备也布利迦译云着𩟺饼以种种上味和合为𩟺作之间穴饼有二种或刺为孔穴或状如乱丝重重间穴加以众味也末涂失啰饼亦着[飢-几+監]兼糖蜜涂之媲诺迦饼用起面作之着以𩟺酥油煮状如水上浮泡甚可爱也无忧是卷缘沙糖饼播钵吒食是不起面𩛞𩜶如是诸肴饼者亦谓随诸方国所有上味及珍妙果随意献之也其白糖白石蜜沙糖酥蜜又各别置之种种浆饮者西方浆法甚多皆杂以香药美而愈疾及蒲桃等诸非时浆如毗尼所说其食乳酪亦用毕拨或龙脑等如医明食法为之大氐西方造食及饮啖先后次第多依药术有养性防疾之功故多尽其天年鲜夭折之患也凡置食处当以涂香周遍涂之置食碗内遍布莲荷叶或芭蕉叶等令使周匝若无应用新净白叠或净布极以净水浣濯以香遍涂布食时上首诸尊当增加之谓中胎胎藏毗卢遮那第二院观音金刚手次院文殊等四菩萨外院释迦牟尼及所奉本尊等假令余位置一分者上首诸尊当置二分或余位置二分者上首诸尊置三分瞿醯云漫荼罗主当数倍加之虽有此阶降不同然上自诸佛下至世间鬼神应等心供养务令丰厚均等也乃至不办者但当供养部主或置食内院运心供养一切诸尊所奉香华等例此可知也。

　　次说奉献灯明者香油之类甚多谓薝卜香油苏摩那华油等凡作香油等法当取新华如作鬘法穿之悬置日中承以油器以物取油于华上灌之令还堕油已又复取油灌之如是周而复始从日出至日入乃停明日又取新华作之如前令此油香气与此华香气均等然后止也其献食及灯明等诸器以众宝为上若不能办用银铜等乃至新净瓦器亦得充事也四方缯幡盖者若有财力当于一一尊所各别置之亦以杂宝为上若不能办当用杂彩乃至绘画画时当用净物不得用胶等也若不能广造者下至四方各置一盖门标铃铎等皆随力分作种种庄严兼准约入秘密漫荼罗位品中所示之相。

　　经云或以心供养一切皆作之者如世尊说诸供养中心最为上如前一一供物皆当运心遍及法界以真言秘印持之如供养次第中广说或观大宝树王遍覆一切世界如华严菩提树王之相具足庄严随一一所须受用之具悉于中出无有穷尽遍至一切贤圣前广大供养并普济一切众生如是运心已当用虚空藏转明妃加持自然随意成就也。

　　次说吉祥瓶法当用金银等宝乃至无者应以瓷或净瓦为之极令圆满端正又不泄漏如毗尼中方便灌漉净水盛满其中内五宝五谷五药于瞿醯中说之然此五药皆出五天此方不能遍有也又取如前所说诸涂香抹香和水兼置龙脑牛黄于瓶中插以宝华或随方土所有名华取其华果条叶茂好圆具者使间错垂布令极端严以彩缯缠颈并系华鬘涂以众香结护作净方便亦如供养次第中说于中胎藏当安五瓶最中大日瓶安在华台余置外华蕊中凡献中胎食时四佛四菩萨各随本座在华台内奉毗卢遮那者置华台前也若有力者于一一尊所皆置一瓶如不能尔随内外方于上首诸尊处置之其四门处各置二瓶四角各置一瓶通门外别有一瓶用降三世真言印加持之拟出入时洒身自护及召弟子入时亦用洒之护摩处又别置一瓶大略可百余瓶也。

　　经云六瓶者最少之限当于中胎四方各置其一门外一瓶必定不得阙之若用十八瓶者中胎置一瓶第二院大勤勇处莲华金刚部主及门凡四瓶第二院四大菩萨谓文殊等各置一瓶外院四门四角及门外者用之适足所欲受灌顶者若多各随人数令造一瓶不得阙少也如香水瓶者诸阏伽器亦然当用金银白琉璃等为碗乃至商佉熟铜石木或以树叶新瓦盛众香水置诸名华如前所置瓶处亦一一置之又当于诸尊处各奉净衣如前所说上首诸尊亦准献食法倍增故云各奉兼服若不能办者但于上首诸尊处置之或以箱箧随其所有置在中胎院内运心供养一切诸尊凡献中胎供养具当置胎中外一重空界中若献无名诸尊当置三重界缘之内又供养时先当奉阏伽水次献涂香次献华烧香饮食后献灯明经文先后不次也。

　　复次若深秘释者涂香是净义如世间涂香能净垢秽息除热恼今行者以等虚空阏伽洗涤菩提心中百六十种戏论之垢以住无为戒涂之生死热恼除灭得清凉性故曰涂香所谓华者是从慈悲生义即此净心种子于大悲胎藏中万行开敷庄严佛菩提树故说为华烧香是遍至法界义如天树王开敷时香气逆风顺风自然遍布菩提香亦尔随一一功德即为慧火所焚解脱风所吹随悲愿力自在而转普熏一切故曰烧香饮食是无上甘露不生不死之味若服此味果德成就更无过上味时即名入证故说为食所谓灯者是如来光明破暗之义言至果地时心障都尽传无尽慧遍照众生故说为灯若竖说者一一地中皆具如是五义若横说者一一门中皆具如是五义例如上文所明诸食虽异适口则一然随调膳人身手有种种滋味不同余香华等当知例尔若行者善能以五字门作金刚舞戏普应众生譬如和五味布五彩韵五音调五药虽性分不过五种而千变万化巧转不穷当知是人则解涂香三昧义也亦解华三昧烧香三昧饮食三昧灯明三昧义亦解此五种陀罗尼义以如是种种法门供具供养心王如来能令诸尊欢喜所求必获若以此中意趣及观世谛香华等自然知彼色香性分所应用处无量方便触物而生也。

　　毗卢遮那成佛神变加持经义释卷第五
卍新纂续藏经第 23 册 No. 0438 大日经义释


　　毗卢遮那成佛神变加持经义释卷第六

　　沙门　一行　述记

　　　　入漫荼罗具缘真言品第二之四

　　经云如是修供养次引应度者以下明正作法时加持教授分及护摩分就加持教授中凡答金刚手三问所谓云何引弟子云何令灌顶云何供养师问此三句讫已方问护摩处今此答中先说引弟子了即明护摩方答所余二句然护摩通一切法事中非但加持弟子而已故宜别作一种支分也于前卷中已明第七夜正作法时画漫荼罗位中间别明所要支分是以文势间断今更承蹑前文作次第说之阿阇梨既画漫荼罗竟周遍观察知已圆备方出外如法洒净如前运心普礼一切如来忏悔归依自净三业然后依供养法结三昧耶明等以护其身其诸供物亦以无动真言去垢辟除清净如法素具而豫备之又当被服金刚甲等使一一如法阿阇梨言作如来身时用如来甲作金刚身时用金刚甲当转换用之又准苏悉地等以如来肉髻圆光诸相而自严身尤善或可通用成办诸事真言作之如是作已然后向漫荼罗位随其所应而坐住于瑜伽先用ra 啰字门遍净其心。

　　次复净道场地悉除众患相同虚空然后以ha 诃字起大风轮于风轮上以va 嚩字起香水海即以a 阿字门起金刚地妙高山王当知此漫荼罗即在其上如供养次第法中方便观作种种庄严以虚空藏持之次于一一漫荼罗诸尊位上各观本种子字从此诸字皆转作本尊身若彼阿阇梨观道未融恐延时节者但于中胎莲华台上而观a 阿字字门出无量光遍照诸尊座位尔时诸尊即现尔时复以方便转观如是诸尊与我身无二无别即是诸尊即在自身中阿阇梨言若行者未住瑜伽云何能造如是坛法乃至初建立时已观在身中然后图画若深行阿阇梨则常与如是大悲胎藏圣众共俱亦证知即是我心同彼十缘生句毕竟不可得也即观本尊已次更运心作种种宝乘以不动真言印加持以此奉迎众圣及净治道路次作请召瞿醯云当各各以本真言奉请或以漫荼罗主真言都请诸尊或依本教所说当随意广略兼用召请真言印也又此经宗即于本座受请还以不来相而来至此道场不同粗方便中有此彼之相大众集已当用无动明遣除障者即示三种三昧耶而作加持次当奉阏伽水及与敷座而作是言善来世尊善来世尊以本愿力而来降赴愿垂加持受斯所请及与微供大慈悲故唯垂纳受时阿阇梨欲作金刚事故更以无动慧刀自除身障转作金刚萨埵降伏魔业仍以慧刀结诸方界复以如来大界真言印重结周界以四大护各护一方又持无堪忍大护皆普护之阿阇梨言凡造漫荼罗从初以来即用不动尊或以降三世尊护持是地中间每持诵持即如法结界了还解之至作法夜更剂金刚线内具足结界其灌顶护摩坛处当于漫荼罗外更以线为周域令与内界相通并置所出入门若漫荼罗外界普以金刚线围断者至护摩供养时亦当运心于通门之所举上金刚线令通诸尊来往又结界时但当于本座处如常作法若欲行绕一匝而结周界者亦皆成就若结界了忽尔妄念故界破或种种魔事起即当念持无堪忍大护若欲令一切时无障者其周界及供物等皆先用大护护之后时障起又当更用也次当作礼奉阏伽水以大慧刀遍洒诸供养具净以不思议法界心若献涂香时即当住涂香三昧以涂香真言持之次第供养时又一一加以彼本尊真言或通或别或以自所持者其余供物例尔复当作心供养法持以虚空藏明及以金刚阿利沙吟讽赞叹次又出外施旷野神食据图于东门外施毗那野迦南门外施蘖㗚何是魅鬼着人者西门外施蘖啰是行疾疫者北门外施荼吉你于门之左右各置四位然瞿醯云絓是罗刹毗舍遮部多诸食啖血肉者种种非人类或居地者或居树林者及以心所念着各随本方召集而遍施之一切缘漫荼罗供养之食悉皆取之和合一处并及诸香华等亦皆别出其分共置一处阿阇梨当起大悲无限法施之心于瑜伽中观作种种受用之具亦以虚空藏转明加持而用散施此诸鬼神受食不作漫荼罗障也当从东方为首次往南西北方如是一周竟又施东北方次往东南方西南方西北方又一周竟复至坛东施上方鬼神食次往坛西施下方鬼神食大凡三遍下食于诸法事中此法尤难当尔时或自现种种极可畏形或闻大声雷震野干吼等如是种种异相阿阇梨当好自安心又欲施时先更防护其身使一一如法若彼食尽更求者应复施之务使丰厚令其欢喜若物少者但随所有而已凡坛中献物亦当以平等之心不得有所遗阙瞿醯云若行食时错误阙少即应补之仍乞欢喜所行食类若不遍者应以余物充数也施诸方食都竟洗手洒净于门前烧香供养次入于内奉献阏伽烧香运心奉献衣服以为儭施然后住瑜伽座以五轮字持身首置百光遍照王以无垢眼观自心华台本不生字方作普门持诵先于毗卢遮那心月中炳现真言而后持诵并示密印周遍中胎藏已次及第二院诸尊乃至终竟或一一现前观之而作持诵或自身作彼本尊于其心月现真言字而作持诵乃至顿作漫荼罗身而作持诵随行者观心势力若不能尔者当以一心诵部主真言百遍随所余上首诸尊各诵七遍并作彼印也具如供养次第中说阿阇梨如是作法毕已复以诚心顶礼诸尊然后召诸弟子一一令入以香水洒净授彼涂香令用涂手次授净华略为宣说住心品中菩提心实义令知自归依处作真正发心至诚殷重忆念一切诸佛所以然者以行者能发佛心即是佛子当受法王子灌顶之位生如来种性中故当动止云为不忘诸佛今此经中每将说一切真言辄云普归命一切诸佛即是此意也。

　　言净佛者声闻法中阿罗汉亦名为佛诸余大乘未了义经亦有成佛义然不得名为遍净今正明本心常佛故以净字甄之梵本正翻佛家当云佛部是种族部类之义也时阿阇梨观弟子身作五轮以五字持之兼于心华台中置阿字等使即同大日之体以入佛三昧耶印印其顶上次以法界生印印心又作转法轮印印䐡轮上各三诵彼真言次即转彼心中a 阿字门为va 嚩字门以金刚萨埵印印诸支分所谓五处所以如此为欲成彼金刚事业也时阿阇梨亦当更以三昧耶等而自护持。

　　次取新净白叠或余缯帛先以不动真言如法作净复用本部真言王三转加之如作大日漫荼罗即用毗卢遮那真言莲华手金刚手亦当准说用此净帛周覆弟子面门当深起慈悲护念之心耳语告彼三昧耶戒勿令诸余未入坛者闻声此一偈当于转字轮漫荼罗行品中说之。

　　又观彼顶上有一啰字字上安点故云严以大空点(此是字也)(囕)此字四边遍有光焰犹如华鬘连环不断字中又遍流出白光如净满月之晖以此净法界心所加持故能除内外诸障。

　　次引至第一重门逊那优波逊那二龙王守卫之处令正当门厢不得前却师当为彼结作三昧耶印三遍诵彼真言置华印上令弟子以志诚心向道场散之随华所堕之处当知即是行人往昔因缘法门善知识即依此方便门进趣修行也瞿醯云将入坛时阿阇梨应作是言我某甲如法作此漫荼罗将弟子入随其福德种性及与成就所堪法器唯愿于此漫荼罗中示现其相既散华已次应开面令瞻睹道场以欢喜心而告之曰汝今观此妙漫荼罗深生敬信汝已生诸佛家诸明尊等同共加护一切吉祥及与悉地皆悉现前是故坚持三昧耶戒于真言法教应勤修习次令弟子以香华等普供养漫荼罗圣众即于道场授与本真言印令坐一处诵之。

　　次引余人入凡阿阇梨当观华所至处辨其性类若堕佛首上当成就佛顶及毫相等堕面上应成就佛眼在身中分当知成就诸心若堕下分成就诸使者等又随佛身上中下分知上中下成就莲华金刚手亦然自余诸尊但知上中下之相若华堕去彼尊远者久远方乃成就若堕诸供养院随所属之尊授彼真言若堕两尊之间当观其近远若华先堕内院即移出外院者彼人信心不具若强持诵得下成就堕诸界道及行道院者彼人无决定心不获成就若彼欲更掷者应为作护摩然后掷之余如彼说也。

　　次当为诸弟子作寂然护摩是扇底迦法亦可翻为息灾也此是一种支分今如来答中约行事次第故说加持教授支分未竟即于此中间说护摩或可与灌顶等法合为一种支分耳。

　　经云作寂然护摩护摩依法住者上言护摩谓应作此护摩之法次云护摩者是诫作法之人若护摩时当依法住故重言之此中以瑜伽法加持自身乃至奉请结界等皆依念诵时方便故云当依法住初自中胎藏至第二之外于漫荼罗中作无疑虑心者上文密语以释迦眷属院为第二大坛之外令与中胎藏相当阿阇梨又在其外面向漫荼罗于此二位之中而置火坛梵文故为密语云阿阇梨漫荼罗中作护摩坛若不从师受者多失其旨或于漫荼罗院中而造作之也今以灌顶坛又须正对中胎可移此坛令稍近南乃至西南角以来皆是三位相望于理无失不疑虑心即是息灾之意应一缘不乱作之若行者住奢字门而观诸法常寂自然疑悔永尽障盖净除即是寂然护摩之本意也作漫荼罗法取自身肘量纵广一肘其深半之周匝安缘广四指节高下亦如是凡护摩坛方圆三角随事业而转但此中作法当用方坛耳瞿摩夷瞿谟怛啰涂洒以香水中表金刚印者谓于炉内当画作拔折罗所以然者护摩是如来慧火能烧业因缘生一切灾横廓然荡尽无复遗余方坛名大因陀罗是心王之义明此慧火之印穷彼源底从金刚性生是故同于金刚不可破坏至下世出世护摩品中世尊自广说因缘若真言行者但作世谛护摩不解此中密意则与韦陀火祀岂不相滥耶故译者兼智之名庶令浅深二释义用兼举。

　　经云师位之右方护摩具支分者假令大漫荼罗门向西开火坛当在大坛西阿阇梨又在火坛之西东面而坐诸护摩所用具缘支分当在师位之南也护摩薪当用乳木谓桑谷之类或用牛膝茎截之剂十二指量皆须湿润新采者取其条理端直当观上下一向置之以香水洒净令其根本向身若欲然时当于乳酪苏蜜之中揾其两头掷置炉内或以沉水香量长四节粗如拇指揾苏合香作一百八遍用之尤善其应缘漫荼罗中所献诸食及香华等各各取之用办事真言如法洒净置于座右其阏伽器当置左边所献诸食当用酥酪等调和共置一器及诸五谷亦以苏油等润之和合一处置于别器皆令素办若作深秘释者此护摩支分是众因缘义由此因缘能生三有灾患今还以此为慧火之资供养一切普门身增益不思议势力经云烦恼为薪智慧为火以是因缘成涅槃饭令诸弟子悉皆甘嗜即是义也又为弟子作法时于阿阇梨北边藉以生茅使蹲踞而坐阿阇梨亦当坐于茅座不得加以床褥之类也然受用生茅略有三义一者其性洁净离诸乐触可以蠲除行者昏怠恣慢之心二者此是吉祥草世尊以为敷坐而证菩提是故能除一切罪障三者以此吉祥茅表慧性也此草两边多有利刺若坐卧执持无方便者乃为所伤若顺手将护之则不能为害一切诸法亦如是若顺谛理观之一切尘劳皆有性净之用若失方便则能损坏智身故以为法门表像也若于大石上作漫荼罗或重阁上不可穿掘作炉者当用彩色画之极令分明严丽便可充用是名略作护摩处若室中造漫荼罗隘迮者当出外于望见道场处如法作之炉之四面皆当周匝布以生茅皆令右旋次比相厌而出其头余如护摩品中所说又当周匝广厚勿令露地遍以香水洒之当用成办诸事加持以上文所说洒地真言也此中护摩行法凡阿阇梨初于漫荼罗中供养持诵竟次当出外而作火法东向在吉祥茅坐先取乳木干薪置于炉中用苏洒上然之后置湿薪用办事真言去垢辟除并洒净已当住瑜伽以火天种子转作火尊在三角漫荼罗中如下品中所示十二火尊随取其一事业相应者既相应已当观火尊之身与己身无二无别如火尊者当知火漫荼罗亦然当观三处皆同一相然后以火天真言而奉请之苏悉地云欲奉请时先作是言我今奉请火天之首天中之仙梵行所宗敬者唯愿降临此处受纳护摩。

　　次说火天真言曰。

　　南么三曼多勃䭾喃(［一］)阿揭娜曳(［二］)莎诃

　　初句归命诸佛义如前说第二句阿揭娜曳是火义也此中以最初阿字为种子以一切诸法本不生故即同金刚智体伽是行义以诸法本不生故虽具足万行而无所行是故名为无师自觉若是无师自觉即是同于大空遍一切遍一切处故与娜字同体也以诸法无行故遍一切处故于三界不动不出而至萨婆若是故无乘及乘者尔乃为大乘所以也字加三昧声意明此乘定慧均等也诸佛行菩萨道时皆以如是慧火焚烧一切心垢炽然正法光明是故如实说之即成真言也若召请时当增加伊系伊系字至发遣时加揭车揭车字其印相如下品中说既请召已先以阏伽水三度洒净三献嗽口之水取诸五谷苏酪等物以上所说真言三遍护摩供养火天凡护摩时皆先以大杓盛满净苏焚之次则焚柴次护摩饭次及诸谷或以乳粥次又以莲华等随意烧之其中间所施皆以小杓所以经云应当持满器而以供养之也供养已重洒香水及倾阏伽如人食已用水澡漱口更以香华等供养当运心引送火天置于本座次当奉请诸尊先取一华以成办真言去垢作净部主真言加持两手合捧心生口言唯愿诸尊加持此处受我微供即当隔炉掷向漫荼罗随其远近欲掷时先观此华遍至一切诸尊座位作彼随类相应座复用成办诸事于炉内去垢作净方请诸尊或以彼尊真言一一别请或随一部眷属乃至用真言王一时都请又此火炉既同大界请时但观诸尊不动本座而来降临事了时亦以无去相而还本处每为一尊护摩取香水洒炉及澡漱水以下文寂灾真言七遍供养如是一一竟更作护摩一百八遍还以满器焚酥一遍乃至不能尔者当总供养一百八遍或一千八十遍念言随此所有唯愿诸尊同受供养也。

　　次当遍乞欢喜如法供养方便忏悔回向并作金刚讽咏其所焚香无令断绝又奉阏伽然后顶礼诸尊召诸弟子如上文所说作散华等法乃至告语都竟方引一一弟子于护摩处于阿阇梨左边以恭敬心蹲踞而住师以左手执弟子右手大指而诵寂灾真言每一诵之一施火食如此至二十一遍诸弟子一一如是作之瞿醯云复以香涂手按其胸上随意持诵而发遣去也今释此寂灾真言。

　　曩莫三曼多没䭾喃阿摩诃奢底揭多舍底迦罗钵啰(二合)舍么达么你㗚(二合)若多阿婆(上)皤娑嚩(二合)婆(去)嚩达摩娑曼多钵婆罗钵多娑嚩贺

　　此真言以初āḥ 阿(去)(急呼之)为体阿是诸法本不生义即是金刚智火之体加三昧点是本不生行金刚慧火三昧傍有二点是涅槃义言入此阿字门慧行具足故能焚除一切障盖得大寂涅槃也所以为寂灾真言正在此义复次作法时当观此字周匝光鬘从火而出具备三色本体黄白色其三昧画作赤色如阎浮金傍二点黑色如劫灾火以本性白净故有息灾用兼黄色是增益用赤色是降伏焚烧用黑色摧伏大障并摄召用又此字体是方便门当知即同大空之色具种种事业也。

　　复次于下文十二火中阿字智慧火加三昧画是行满火具摄召义是风𤍜火具降伏义是卢醯多火黄赤和合是没栗拏火兼赤黑色是忿怒火兼备众色是阇吒罗火以要言之悉备十二种用当广演之耳。

　　次下诸句皆转相释初句摩诃扇底是大寂义蘖多是逝义言如来以此一字义故去至本性常寂大涅槃中也阿字体是本寂以具三昧画故善逝具净除点故涅槃不动是处即行即到同于大空无所不遍故云大寂次句扇底揭啰是作寂义言此字门方便满足故常遍十方三世遍作普门事业成就众生皆令去至大寂之中故云作寂也次云钵啰睒摩达磨[口*涅]若多者钵啰是最胜义睒摩是证此寂重释前句以作寂故即是寂中之寂所以者何以寂毕竟不可得故常作作毕竟不可得故常寂一切世间不能思议故云最胜也达么是法[口*涅]若多是生从何而生谓即从此不思议寂业中生也以动寂毕竟等故从本不生句中具生根茎枝叶华果成菩提树王犹如火界能烧能养金刚智火亦尔用净除点烧三昧点养也次云阿婆嚩萨嚩婆嚩又是转释前句故云无自性一切自性以本性寂而从缘起故无自性从缘起者皆本性寂是故为一切法自性以此义故妄想不生而大空生也次云达磨三曼多钵罗钵多又转释前句以此义故如来于一切法平等谓成无上菩提钵啰钵多即是获得义以无所得故得此平等句也余如上释。

　　凡护摩时当有种种相现或时烧火不然然或速灭不甚炽盛或烟起无𦦨或烟甚浊或出声犹如驴畜等音人不乐闻或言不成就等当知障碍不成之相或烟𦦨中作宝瓶宝网师子车乘等种种妙形或声如钟铃螺呗等音乐之响或出吉祥成就之音当知是无碍悉地之相乃至善作护摩者当于是中曲蒙指授了了具知通塞之相也凡护摩各随所应事业或以寂静或以欢喜或以威猛之心所被衣服有白黄赤当北向东向南向而坐其漫荼罗亦有圆方三角之异色亦可知其护摩薪息灾用树最上枝增益用树中枝若析伏事应以树根若息灾事应以苏乳大麦蜜及乳粥茅草之芽军那华白檀香无忧木若增益事应以乳粥酪饭蜜乳酪粥胡麻天木回香天门冬龙华诸谷等若析伏事应以赤白芥子或芥子油毒药骨发诸荆棘等有刺之木虽经不具说当以类推之又随焚苏遍数胡麻亦然余则随意多少最初最后皆应满𣏐苏护摩诸余法事例尔凡息灾护摩先须作降伏法若所用真言中有降伏义者直尔依本而诵若无其义则当依法增加用芥子等降伏相应物一七遍或二七遍护摩次观增益相应句义及其供物又作一二七遍方乃具足作寂灾法如作增益护摩先须作降伏法方乃具足作增益法其降伏护摩一法直成不须设前方便当知此漫荼罗具有三种法事也瞿醯云灌顶了后复当依法护摩先用漫荼罗主真言焚苏百遍次以寂静真言用苏蜜酪和饭百遍次用胡麻百遍方乃广示漫荼罗至事毕将散时师当自洒其身更奉阏伽次第供养一一诸尊次以漫荼罗主护摩百八遍次以寂静真言百遍次以部心作二十一遍次以一一诸尊真言用牛苏各护摩七遍然后以本持真言随意护摩方作解界发遣等法或复依前作总相方便亦得今此经中阿娑嚩三字如字轮品所说即是三部心真言也若是余时三种法事但于坛中持诵毕已即当出作护摩若作成就护摩则须五处相直第一本尊第二火炉第三所成就物第四苏器第五阿阇梨座位其所成就物先以净叶承覆每一取苏等皆以𣏐加于叶上方乃焚之若成就有情当于置物之处图画其像余如上说若为人护摩则一一称名方投火中若无漫荼罗但作护摩法者当绕炉作一重漫荼罗置诸尊座位欲请诸尊供养广略随意耳苏悉地云护摩了已皆当用本持真言加持净水以手巡绕散洒炉中三度复请火天重受余供乃至想还本座所残谷苏蜜酪等总和一处用火天真言三转持之而作护摩重作护身护方等印乃至解界方可发遣也又瞿醯云第六夜作弟子法竟为除障故先作降伏护摩次为自增益故以部心真言护摩然后以寂静真言作息灾护摩至临作法事时若数有不善相者当以部母真言作息灾护摩樊苏及薪各百遍于作法之明日为满所阙乏故更作息灾护摩一百八遍然此火法亦是支分中难事以将除灾障增益正法威势是故诸为障难者皆于此中伺求其便若不一一明了当自伤损不可率情妄作也。

　　经云行者护摩竟应教令儭施以下是答秘密主问中云何供养师句犹属加持教授支分也所以自教弟子令其儭施者非为贪着是物而求索之为发生彼善根成就灌顶功德故若弟子能以内外所有种种资财为求大事因缘无所悭惜至诚殷重奉报传法之人则能摧坏无量宿障又自见檀那利益深生庆幸之心我今舍此世间所爱之财五家所共多诸过患用货无上法宝正法之财遍施众生常无穷尽以是思惟已其心欢喜欢喜故则离疑悔离疑悔故便得内寂安乐而住然后以法水灌之则能永离尘垢也若无物者乃至舍身而供养师谓以此身奉事供给阿阇梨不惮疲苦常不舍离咨求正法乃至不惜躯命为求道故尔时阿阇梨感其殷重生悲念心诲以深秘方便乃至自所受持真言功行垂满于道场中作法回用施之少用功力得大成就此是诸施中上也瞿醯云弟子当于护摩处以至诚心顶礼阿阇梨先当奉献衣裁二匹然后舍施余财又彼云是灌顶了广示曼荼罗相教真言印方乃奉施与此经不同任随所用耳。

　　经云已为作加护应召而告言者谓从初召入以来皆是加持方便今为起发其心故又复教授而告之言今此胜福田一切佛所说为欲广饶益一切诸有情者谓世尊见众生等从无始以来恒常匮乏内外资财诸有所为不得自在以是因缘堕无暇处不能疾至无上菩提是故同以加持神力说此无上福田也以此大悲藏中一切普门大海无不毕集今于此中广种无限善根故即从今生以后尽未来际常作如意珠身虚空藏身能满自佗一切希愿故云广饶益一切众生也。

　　复次已施第一义僧及传法人竟复教令供养世谛和合僧若施和合僧时十方一切凡圣众僧皆悉有分是故此福如虚空云海不可思议当获于大果者是究竟利若于此中树福如食金刚毕竟不消要至金刚地际然后止住故生公云一豪之善皆趣佛果也次明世间希愿故复说世间义利所谓无尽大资财世说常随生此是世界悉檀故云世说如薄拘罗以一诃梨勒施僧故九十一劫以来常无疾患终不横死阿那律以一食施辟支佛故亦于无量劫来常与宝藏俱生如本生经中广说故云常随生也。

　　复次有部毗尼中说大迦叶舍利弗目连须菩提四大弟子犹如贤瓶若人净心供养恭敬希求世间现报无不如愿何况施一切僧者当知十方世界诸如是等具德之人皆在其中乃至无学圣人欲延寿住世犹藉僧力是故汝今为欲求成就悉地果故当令所修檀施具足无缺复当以欢喜心供养世谛现前僧以十方僧不可尽集故但于界内随现前集会者施之即是施一切僧也。

　　经云尔时毗卢遮那世尊复告执金刚秘密主以下明灌顶法亦属加持教授分然此灌顶亦通诸余法事或可别为一种支分也阿阇梨作第二漫荼罗当与中漫荼罗相对去大漫荼罗二肘第二是次小之义即是相待言之也凡火炉应当中胎若处所不便得渐移近南乃至对西南角此是灌顶坛又在火坛之北亦令四方均等唯置一门门向坛开也其坛四角外画四执金刚火方置住无戏论涅哩底方置虚空无垢风方置无垢眼伊舍尼方置被杂色衣坛中作八叶大莲华王䰅蕊具足于四叶中置四伴侣菩萨帝释方曰总持自在王菩萨𦦨摩方曰念持菩萨那伽方曰利益心菩萨夜叉方曰悲者菩萨其四隅之叶置四奉教者火方名著杂色衣涅哩底方名满愿风方名无碍伊舍尼方名解脱。

　　经云中央示法界不可思议色者即是此㘕字作纯白色所谓不思议法界之幖帜也。

　　复次深秘释者方坛即是大因陀罗心王金刚界体住无戏论即是本原性净三世无障碍智戒由此戒也故一切戏论皆息戏论息故得成无师大慧尘翳都尽如净虚空故名虚空无垢如虚空中无垢障时极目十方无所不睹般若亦尔由离一切相故于一切种无不见闻觉知故名无垢眼如明眼人则能自在作诸事业今以无障碍悲普观一切根缘已即当普现色身而导利之故名著杂色衣若此四种金刚慧印于一心中具足无缺即能镇此心地堪持灌顶慧身犹若菩提树下从金刚地际以来皆悉坚实是故如来成道时不倾不陷也四伴侣者谓心所有法是心王伴侣言此净法界心王成就四法能行四种如来事则堪灌顶受法王位初云陀罗尼自在王者即是通达阿字门见此真言王时于一切陀罗尼门皆得自在故以为名又以总持自在故成如来念觉如意珠王能持十方佛国如彼龙宫秘宝能持大海不令泛溢亦能持之令无秏竭故曰念持已得如是念宝便忆本愿普雨法财充满法界遍施众生故名利益心已出无尽资财作无限大施而诸下劣众生无心受用不肯求之为此兴大悲心以种种方便调诸穷子故曰悲者言四奉教者即是从此四门析伏摄受行如来事当知着杂色衣即是陀罗尼自在王所为事业满愿是念持如意宝王所为事业无所挂碍是大悲法施所为事业解脱是大悲方便拔苦众生所为事业故名四奉教者。

　　复次云四宝所成瓶者即是毗卢遮那四德之宝置在中胎四角如上所说以不动明王作加持已复用四菩萨真言各持一瓶普贤是无尽愿行宝慈氏是无尽饶益众生宝除盖障是无尽净知见宝除恶趣是无尽大悲方便宝复次普贤是遍法界净菩提心慈氏是此净心于胎藏中发生根芽茎叶除盖障是此净觉树王妙严华果显现开敷除恶趣是收此果实复种一切众生田中如是旋转相生无有穷尽故以此四宝之瓶盛满种种宝药诸谷所渍性净之水用灌莲华台中不思议法界心是故得名法王之子当知一种宝瓶还与一菩萨一金刚一使者机感相应以方便法门对之则可知也凡欲灌顶时用办事真言加持座物安置莲华台上阿阇梨复为弟子如法护身先以不动明王用除诸障次用三种三昧耶加持三处金刚萨埵加持支分已令依吉祥坐法而坐其中所有涂香华灯阏伽水等先以如法加持一如上法阿阇梨先当奉彼香水次用涂香遍涂其身以华鬘冠饰其身以为璎珞次奉焚香熏之诸灯明布列其前并献诸食凡此供物总有十三座谓四金刚四菩萨四使者并及弟子其弟子供物最令丰厚犹如供养本尊也亦可于大漫荼罗中置位供养至灌顶时但当持彼名号请加持弟子其四菩萨于第一院各于一方置之使者在如来下挟门左右又备新净白伞上悬华鬘及白缯亦先用不动去垢除障以大日如来真言持之阿阇梨自执用覆其上复令余人执净牦牛拂及扇香炉皆以办事真言加持又于箱中置衣并吉祥之物即是金篦明镜轮宝商佉之类并持四宝之瓶而以供养并奏摄意音乐此曲具在瑜伽大本中若献涂香时即有献涂香曲华灯饮食等皆亦如是一一歌咏皆是真言一一舞戏无非密印乃至无人解者阿阇梨当自奏之若不能尔不名兼综众艺也言摄意者如世人见美妙色声身心为之醉情有所注不复异缘今此金刚伎乐能感人心亦复如是如马鸣菩萨自奏赖吒和罗曲五百王子闻之同时舍家入道即此义也瞿醯中但云若得办者应作音乐。

　　经云吉祥伽陀等广多美妙言者此颂凡有三种一名吉庆二名吉祥三名极吉祥皆是阿利沙伽陀用此庆慰其心仍有加持之用阿阇梨当自说之次于下文且出吉庆一种于此方所用已粗周备耳说此偈时当自持白拂而拂其身赞诵毕竟阿阇梨复当顶礼漫荼罗一切诸尊为灌顶故至诚启白即持宝瓶徐绕漫荼罗三匝已复更如法加持至弟子所先用啰字为火焚烧其身悉成灰已方用四瓶次第灌之灌已观此灰中作嚩字门其色纯白从此出生五字所谓a 阿vaṃ 鑁raṃ 囕hūṃ 吽khaṃ 欠持其五轮次观aṃ 暗字在其顶上转成中胎藏又从此字生三重光𦦨一重遍绕咽上随所照及之处诸尊随现即成第一重漫荼罗次一重光遍绕心上诸尊随现成第二重漫荼罗次一重光遍绕脐上诸尊随现成第三重漫荼罗尔时弟子都成漫荼罗身若更深释即是普门法界身次当引至一处阿阇梨亲为着衣首冠白缯以香涂身饰以华鬘焚香灯明如法供养并络膊系金刚线及臂钏指环其制作法如悉地供养中说又阿阇梨先用啰字加持金錍瞒字加持明镜法轮法螺真言加持轮及商佉复当于弟子前以金錍莹拭其目而为说偈当观啰字门净其目中垢障次又现前示彼明镜而为说偈当观瞒字门净其心中垢障次持法轮置彼二足之间并授商佉于其右手而为说偈各用彼真言加持之所以然者若行人能以净眼现前自观心镜即是成大菩提成大菩提已当转法轮转法轮者非独为若干数量众生而作限剂乃当觉悟一切众生是故吹大法螺凡秘密宗中皆托因缘事相以喻深旨故作如此传授也阿阇梨次当持伞用覆其上引令旋绕漫荼罗三匝先绕第一行道院次绕第二行道院后绕第三行道院如是行道时阿阇梨当诵吉祥极吉祥等偈或可诵吉庆梵文既周毕已复至西门二龙厢卫处令其殷勤礼拜其伞当随身上下而以荫之即当为说三昧耶偈所谓秘密藏中四种重禁此等皆是阿利沙偈下当释之瞿醯云弟子至西门礼拜已阿阇梨当白诸尊云我某甲已与某甲灌顶竟今付属诸尊令持明藏作是语已应当放伞令其起立对漫荼罗前为说三昧耶戒汝今已成就漫荼罗持明阿阇梨竟诸佛菩萨及真言主一切天神已共知汝若见众生堪为法器怜愍彼故当为建立漫荼罗而教授之然此经中自有传法螺偈也如西方世人受灌顶法时取四大海水及境内一切河水具置宝药谷等作境内地图令此童子踞师子座以种种珍宝庄严所统眷属随其大小列次陪奉韦陀梵志师坐于象宝以临其后持此宝水以注象牙令堕其顶上而后唱言令以告众人又叹说古先哲王治人济代之法如是随顺行者当得寿命长远本枝繁盛克绍转轮之业若不作如是事者则当自退其位殒身绝嗣如是一一而教诲之今此法王子灌顶则不如是陈列密严佛土法界大图坐于妙法莲华自在神通师子之坐以本性清净智慧慈悲水具含万德而灌其心尔时诸菩萨众下至八部众生莫不欢喜赞叹而生敬仰时阿阇梨以法王遗训而教诲之从此以后常得生如来家定绍佛位若不如是对明则不知正法尊重也。

　　吉庆阿利沙偈(出嚩驲啰阿避庾经中译云金刚起经也)。

　　落吃涩弭(三合)(吉相也)达啰(持也)建者曩(金也)钵喇么(二合)(山也)哆(引)婆(光也)悉达怛履(三合)路迦(三世也)曩(去)佗(导也)悉怛[口*履](三合)(三也)莽罗(垢也)钵罗(二合)系(［胡］异反)拏(除也)没度(佛也)微没诞(引)(开敷也)亩阇(水生也)钵怛啰(二合)(［叶］也)泥(去)怛嚧(二合)(眼也)怛懵蘖㘕(是彼庆也)系多羯㘕(饶益也)钵啰(二合)佗(上)门(最初也)钵啰(二合)社难(引)(诸众生也一偈)

　　谛怒(轻)波你瑟吒(二合)(彼所宣说也)钵啰(二合)嚩啰(胜法也)悉怛嚩(三合)釰秕也(二合)(不动也)契(弃夜反)多(宣说也)悉怛[口*履](三合)路计(三世也)捺啰(人也)泥(去)嚩(天也)布尔也(二合)(应供养也)达啰暮(二合)(法也)瞻莽(殊胜也)扇底(寂也)羯啰(能作也)钵罗(二合)社难(诸众生也)路计(世间也)你尾(二合)[口*底](［去］)延(第二也)输(上)婆(善也)懵蘖㘕儋(嘉庆也)(二偈)

　　曳(［入］)萨达喇摩(二合)(正法也)欲吃多(二合)(相应也)室噜(二合)底(闻也)懵蘖逻(引)(嘉庆也)迟耶(二合)(富也)僧衢(众也)涅㗚(二合)(人也)泥(去)嚩(引)(天也)素啰(非天也)诺吃屣(二合)腻也(应供者)[口*頡]唎(二合)(愧也)室唎(吉祥也)麌儜(引)(功德也)迟耶(二合)(富也)钵啰(二合)嚩㘕(殊胜也)巘儜难(引)(众也)路计(世间也)怛哩(二合)[口*底]延(第三也)输(上)婆(善也)懵檗㘕儋(嘉庆也)(三偈)

　　曳(入)懵蘖㘕(如彼庆也)睹史多泥(去)嚩(古云兜率天也)微莽(去)曩(宫也)蘖喇婆(二合)(藏也)那赐(亦如也)你何(引)(此也)嚩多啰(下也)睹若蘖都(［于］众生也)系多(去)也(利益也)塞(去)印捺𡃤(二合)(与帝释也)素𡃤(天也)钵[口*履]勿㗚(二合)怛写(围绕者)怛佗蘖多写(如来也)怛懵蘖㘕(彼庆也)波嚩睹(得也)扇[口*底](寂也)羯㘕(作也)哆嚩(引)你也(二合)(［汝］今日也)(四偈)

　　曳(入)懵蘖㘕(如彼庆也)补啰(宫城也)嚩(入)犁(胜也)迦秕啰(古云迦毗罗)诃嚩(平)(二合)曳遮(名也)你吠(无害反天也)么诃(大也)怛么毗(德也)啰避瑟株(吒矩反)(二合)哆(叹也)缚(无汗反)你怛写(敬礼也)阿(引)赐(引)(亦如也)娜震[口*底]也(二合)(不思议也)俱舍逻写(善者)怛佗蘖多写(如来也)怛懵蘖㘕(彼庆也)婆缚睹(得也)扇底羯㘕(寂作也)怛嚩(引)你也(二合)(汝今日也)(五偈)

　　曳(入)懵蘖㘕(如彼庆也)枳娑椤瑜(华枝条也)入嚩(二合)攞(光也)补涩波(华也)娜提(严饰也)㘕迷遮(悦乐也)啉弭尼(园名)嚩(去)宁(园也)么护(无量也)泥(去)缚(天也)乳瑟𪘨(二合)(居也)曩(去)佗写(导师也)然莽你(诞生也)嚩部嚩(时也)婆嚩(无侃反)多迦写(有尽者)怛懵蘖㘕(彼庆也)婆嚩睹(得也)扇[口*底]迦㘕(寂作也)怛嚩(引)你也(二合)(汝今日也)(六偈)

　　曳(入)懵蘖㘕(如彼庆)尾尾䭾(种种也)耨(入)佉(苦也)囊设曩耶(除灭也)睹瑟窒也(三合)(喜悦也)怛布嚩(无侃反)囊(苦行处也)莽避(趣也)没啰(二合)若睹(往也)喇䭾(二合)若睹(往也)喇䭾(［二合］)啰怛𠼐(二合)(中夜也)阿(引)赐(亦如也)素𡃤(天众也)播唎勿㗚(二合)怛写(围绕者)纳莽(礼也)塞吃㗚(三合)怛写(作者)怛懵蘖蓝(彼庆也)婆嚩睹(得也)扇[口*底]迦蓝(寂作也)怛嚩(引)你也(二合)(汝今日也)(七偈)

　　曳(入)懵蘖㘕(如彼庆也)部若伽(龙也)啰阇(王也)纳莽塞吃㗚(三合)怛写(作礼者也)捺你夜(二合)(河也)萨跢(二合)𪘨(岸也)钵[口*履]勿㗚(二合)怛写(围绕者)系者洒半[口*底]也(二合)(鸟行列也)扇[口*底]㗚佗(二合)(寂义也)莽捺部(二合)单(奇也)莽部(得也)嗢婆嚩(有也)苏捺曩写(断除也)怛懵蘖㘕(彼庆也)婆嚩睹(得也)扇[口*底]迦㘕(寂作也)怛嚩(引)你也(二合)(汝今日也)(八偈)

　　曳(入)懵蘖㘕(如彼庆也)薄伽伐睹(世尊也)窣噜(二合)莽(树也)啰阇(王也)慕[口*(鯬-魚+木)](根下也)昧[口*底]唎(二合)(慈也)沫丽曩(力也)微尔帝(降伏彼也)莫胡(无量也)忙(引)啰(魔也)博吃刍(党也)囊囊(种种也)钵啰迦罗(异类也)莽婆(上)嚩(有也)娜部(二合)尾(遍人间也)瞻(去)昧囇者(至天也)怛懵蘖㘕(彼庆也)婆嚩睹(得也)扇[口*底]迦㘕(寂作也)怛嚩(引)你也(二合)(汝今日也)(九偈)

　　曳(入)懵蘖㘕(如彼庆也)钵啰(二合)嚩娜睹嚩啰(上妙也)达啰(二合)莽(法也)斫吃囇(轮也)嚩啰(引)捺斯(古曰波罗奈)悉体(二合)多(住也)嚩多(于也)苏蘖怛写(善逝者)舍窣睹(导师也)遏谛(入)部儋(希奇也)部费(人间也)嚩簿(时也)婆嚩多迦写(有尽者)怛懵蘖㘕(彼庆也)婆嚩睹(得也)扇[口*底]迦㘕(寂作也)怛嚩(引)你也(二合)(汝今日也)(十偈)

　　曳(入)懵蘖㘕(如彼庆也)系多羯磨㘕(作利益也)钵啰门(第一也)跛尾怛㘕(二合)(吉义也)本眤也(二合)(福也)吃[口*履](二合)耶(利也)迦啰儜(饶益也)忙哩也(二合)(圣也)若囊(众也)毗乳瑟珍(称赞叹也)吃㗚瑳(入)曩(二合)(温也)若伽(引)娜(说也)薄伽梵(引)(世尊也)牟尼铄(引)吃也(二合)僧(思孕反)诃(师子也)怛懵蘖㘕(彼庆也)婆嚩睹(得也)扇[口*底]迦㘕(寂作也)怛嚩(引)你也(二合)(汝今日也)(十一偈)

　持吉祥众德　　具相金山光　　三世之导师
　除灭于三垢　　开敷正觉眼　　犹如水生叶
　是饶益众生　　最初之善庆

　　右先明一切吉庆所以得生皆由如来出世故梵云落吃涩弭(三合)翻为吉祥相或云具相亦是嘉庆义吉庆义喜慰义威德义好相貌义当知此名摄一切功德故会意言之次句云开敷亦是觉悟义水生是莲华异名以具如是义故如来出世多所饶益故云最初善庆或云吉庆或云嘉庆或云喜庆大体同耳。

　及彼所宣说　　第一无动法　　开示于三界
　人天应供养　　殊胜法能令　　诸众生永寂
　是则为世间　　第二之善庆

　　右世尊一切所说究竟皆至第一实际故曰无动法梵云契(弃夜反)多是宣说义亦是开示义此中三界者梵本正云三世意通过现未至及三有也以能普示世间第一实际故一切人天皆应供养是法为报大恩故梵云扇[口*底]羯啰译云作寂此作是能作能令能得之义此法能令众生悟一切法本性常寂内外诸障毕竟不生故云永寂以下例然以如来出世则能宣说此法故云第二善庆也。

　正妙法相应　　获得多闻庆　　人天修罗等
　应供福田僧　　富吉祥惭愧　　功德殊胜众
　是则为世间　　第三之善庆

　　右梵云萨达喇摩译云正法或云妙法为满句故今具存之此中相应梵云欲吃多是应合如是之义即是契合冥符之义与瑜伽稍别也次句由多闻此法行与理契是为大庆故曰多闻庆据正译当云富闻今顺旧译耳又此应供梵名与阿罗诃不同此应供是诸天人等为求福故应当供养之义也第二偈初云富与前富闻义同亦是具备无乏之义谓富吉祥富惭愧富功德也末句云众但是众多之称梵名与僧伽不同僧伽兼有和合义由正法藏出兴于世则有修行果向之人故云第三善庆也。

　如在兜率陀　　天宫藏时庆　　及与从天降
　利益诸群生　　帝释天神众　　翊从如去者
　汝今得同彼　　作寂之嘉庆

　　右此藏字梵音云蘖喇婆是中心之藏中胎藏之藏与比吒迦俱舍等其义各殊也如菩萨在天宫中及从天降时于诸世间有无量无边吉庆之事如华严等经广说修罗即是诸天众为欲简异诸天故名为阿修罗立世等论谓之非天又怛佗揭多译为如来又云如去谓从如实道去至涅槃中不复更生故以为名用释从天下时于义为便故互文耳若兜率天有补处菩萨则世间佛种不断若人于秘密藏中受灌顶位者乃至于一生中或成正觉故云同彼庆也。

　如在迦毗罗　　胜宫城庆时　　诸大威德天
　称叹而作礼　　犹若不思议　　如实善来者
　汝今得同彼　　作寂之嘉庆

　　梵本如彼庆中即含时义以下例然此是菩萨处胎时一切世间有无量吉庆之事亦如华严入法界离世间品中广说乃至十方无边大菩萨众同集腹中为听法故是故不可思议对前偈如去之义今以来成正觉释之亦于义势为便也如菩萨虽在胎中一切大威德诸天无不称扬作礼汝今亦于虚空眼佛母藏中而托圣胎是故八部龙神共所宗敬故云得同彼庆也。

　如在华园庆　　光华遍庄严　　悦乐林微尼
　无量天众居　　导师初诞生　　有尽后边身
　汝今得同彼　　作寂之嘉庆

　　梵云枳娑攞瑜是林树上兼带条叶之华次云补涩波正目华体如华鬘散华之类皆用此名故上句以华园甄别之菩萨初诞生时于一切世间亦有无量吉祥瑞应之庆乃至无量诸天众等为供养故皆集林微尼园又有无量不思议解脱菩萨亦如阴云笼月同时下生汝今亦于秘密胎藏中初得诞生一切法门眷属皆已萌动若能勇进修行者亦是生死后边身故云得同彼庆也。

　如灭除在家　　种种苦时庆　　中夜心欢喜
　往诣苦行处　　亦如诸天众　　敬礼围绕者
　汝今得同彼　　作寂之嘉庆

　　此是菩萨初出家时梵本但云灭除种种苦即含在家之义所谓舍离在家种种恩爱系缚之苦也苦行处梵云正翻当云修身处如菩萨初始逾城往趣修身处时一切世间有无量无边吉庆之事亦如华严等广说尔时净居天众乃至诸护世者皆大欢喜知正觉优昙华不久开敷悉皆顶礼围绕或亲承马足而奉送之汝今亦于秘密藏中初与无明父母别往诣初法明道修身之处当知净居天等亦皆欢喜敬礼知其不久同于世尊故云得如彼庆也。

　又如彼龙王　　恭敬礼时庆　　河濵众飞鸟
　环绕而行列　　逮希有寂义　　将摧诸有者
　汝今得同彼　　作寂之嘉庆

　　此是菩萨已到苦行源底知无义利受牧牛女人乳糜已于河中澡浴相好圆满尔时去佛道渐近有无量青雀之瑞如本行经中广明此鸟正名搡沙形似青雀而小者方俗间所谓仙人鸟也菩萨澡浴已思惟诸法本寂心明见大菩提路生奇特心自知必能以大势力摧坏诸有是时复有无量无边吉庆之事兴于世间汝今亦于秘密藏中弃舍九十五种外道中种种疲劳形神无有义利之苦行啖阿字门一味乳糜增益常命色力以净法水灌浴其身明识心王大道将诣毗卢遮那坐道场处故云得同彼庆也。

　犹如婆伽婆　　树王下时庆　　以慈心力故
　破无量魔军　　种种随类形　　遍天人世间
　汝今得同彼　　作寂之嘉庆

　　世尊坐道场树下降伏天魔成正觉时一切世间出世间有种种庆善之事如天树王上春之月具足开敷本行菩萨道时所有希愿已得如意即便普现色身遍于世界开化众生又此中言魔军者梵本正音博吃刍是羽翼党援之义今依古译会意言耳汝今发菩提心当知已得安坐佛觉娑罗树王根本之下以如来加持神力遍伏魔军若从此坚固不动逮见心明道时即是初发心中便成正觉以除盖障三昧普现漫荼罗身故云得同彼庆也。

　如善逝导师　　住于波罗奈　　初转最无上
　法轮时喜庆　　奇特未曾有　　世间时分尽
　汝今得同彼　　作寂之嘉庆

　　世尊以十义故转正法轮是华严等经广说梵云钵啰嚩娜睹嚩啰是上妙义殊胜义即是世间第一更无过上故云最无上复次世尊诸有所说皆为大事因缘故云最无上一切世间初未曾闻亦不能转故曰奇特未曾有梵本正云奇希今会意言耳自度诸有亦令无量众生住最后边身乃至意生粗重之有亦令永尽汝今亦尔若于此生逮得除盖障三昧语言陀罗尼起自在神通时亦能如毗卢遮那而转法轮故云得同彼庆也。

　如彼为利益　　第一吉义庆　　福利所饶益
　称赞诸圣众　　遍说具德尊　　牟尼释师子
　汝今得同彼　　作寂之嘉庆

　　梵本云系多翻云利益次云吃[口*履]耶此翻为利迦罗儜翻为饶益本名各异传度者无以别之譬如初载首肇基祖元胎虽复同归于始然亦有小殊也初句言为利益亦是能令利益之义结成叹佛偈次句云第一吉义结成叹法偈次二句明供养修行所成胜果总结叹僧偈次二句结成总结释迦牟尼本行中七偈以要言之如是等一切功德汝今已具得之也世尊般涅槃时与成正觉时无二无别若就世谛则云三界空虚众生福尽是故晦而不言然此中结会三宝及如来本行即是大涅槃义也此十一偈中具无量义当广说诸修多罗分别说之恐妨说漫荼罗义故略明训诂而已。

　　金筹偈(梵本)。

　　阿壤(引)曩(无智也)钵吒㘕(膜也)嚩瑳(佛子也)阿跛你啴(都根反)(决除也)尔乃(平声)(仁者也)萨哆(二合)嚩(为汝也)曳舍逻枳(去声)(善用筹也)昧(无害也)你也(二合)啰逝窣睹(医王也)曳(入)佗路羯写(如世间也)昧(无害反)补啰(引声)(犹如也)

　佛子佛为汝　　决除无智瞙　　犹如世医王
　善用于金筹

　　西方治眼法以金为箸两头圆滑中细犹如杵形可长四五寸许用时以两头涂药各用一头内一眼中涂之涅槃金篦亦此类也一切众生心目本有佛知见性但以无智瞙翳故诸法实相不得明了现前若令拙医救之非徒无效而已或更增其翳瞙或伤损目瞳如来方便具足善用金筹者则不如是如郢匠运斧尽力除垢然于不可伤处则不令伤若毫发之间盈缩失度则为断空所翳不成无碍知见也又此病目中见色之性世间若有医王若无医王法尔成就但遇可治际会则便开明非筹药之功今始创造也法华有盲人譬喻此中当广说之一切诸佛种种异方便门究其旨归悉皆意在于此耳。

　　明镜偈(梵本)。

　　钵啰(二合)[口*底]嚩(微挽反)(像也)么莽耶(形也)达摩(法也)阿车(引)(澄也)输(上)䭾(清净也)阿囊尾罗(不浊也)阿蘖啰(二合)系耶(二合)曩(无执也)毗逻必夜(二合)室者(二合)(离言说也)系睹(因也)羯么(业也)三母嗢婆(二合)嚩(引)(发起也一偈)翳文(如是也)壤怛嚩(引)(二合)(知也)伊瞒(引)(此也)达摩(法也)[口*涅]娑嚩(二合)婆(去)嚩(引)(无自性也)曩囊微嚂(不浊也)矩噜(为也)萨怛嚩(引)(有情也)喇佗(利也)莽赌㘕(无比也)勃䭾喃(诸佛也)若多(生也)悉怛嚩(三合)(汝也)胃啰娑(心也)

　诸法无形像　　清澄无垢浊　　无执离言说
　但从因业起　　如是知此法　　自性无染污
　为世无比利　　汝从佛心生

　　梵本初句但云形像然与无相法文势相连意明法无形像也心性本净犹如明镜澄然清净无有秽浊而能普现众像当知此像不从镜中生不从外质生不共生亦非无因缘有种种戏论皆不相应亦复不可执取但属众因缘耳缘合不生缘离不灭即是无常无断无去无来当知即像是镜即镜是像若能如是解时即见诸法实相知心自性本无染污也以此如镜之心鉴如心之镜故说心自见心心自知心智之与镜无二无别所以决去其眼瞙正为观如此法界故次明之若与此相应时即于普门漫荼罗得除盖障三昧能为一切众生作无比利或云对或无云无称谓不可称量也以能自生心佛家故是名佛心之子从心佛生故曰汝从佛心生。

　　法轮法螺偈(梵本)。

　　阿捺也(二合)(今日也)钵啰(二合)勃哩(二合)[口*底](已后也)路羯写(世间也)[口*底]［已没后也］斫羯谰(二合)(轮也)沫(无割反)喇哆(二合)也(转也)哆(引)演难(引)(救世者也)阿(引)布𡃤延(吹也)三曼多讷嚩(无害反)(二合)(普遍也)达么(法也)商(去)佉(螺也)莽(无也)努哆嚂(上也)(一偈)曩(无也)谛怛啰(二合)建吃洒(二合)(彼虑也)[尸@(兆-((冰-水)*(厂-一))+(彳-〡))]末[口*底]𡃤嚩(二合)(异慧也)[嗨-每+(日/工)]𡃤[尸@(兆-((冰-水)*(厂-一))+(彳-〡))](二合)商计曩(无疑也)制哆娑(引)(心也)钵啰(二合)迦(引)奢也(开［示］也)娑嚩(二合)路计悉泯(二合)(世人也)瞒怛啰(二合)(真言也)遮唎耶(二合)(行也)曩演(道也)钵㘕(胜也)(二偈)翳梵(如是也)吃嘌(二合)哆茸(作愿也)勃䭾喃(诸佛也)邬跛迦(引)[口*履](恩德也)[口*底]拟(疑异反)也细(唱也［善］说也)谛遮(彼也)嚩驲啰(二合)䭾啰(执金刚也)萨喇鞞(二合)(一切也)落吃铲(二合)[口*底](护也)怛嚩(汝也)萨婆奢(皆常当也)(三偈)

　汝自于今日　　转于救世轮　　其声普周遍
　吹无上法螺　　勿生于异慧　　以无疑虑心
　开示于世间　　胜道真言行　　常作如是愿
　宣唱佛恩德　　一切持金刚　　皆当护念汝

　　犹如字轮旋转相成共成一体如字轮者印轮身轮亦然是故解圆镜漫荼罗义时即解秘密藏中转法轮义转此法轮时以一音声普遍十方世界惊悟众生故曰吹大法螺也梵音于普遍字中即有声义有吹发义又有令彼普遍闻义异慧分别妄想之慧无疑虑心即是疑悔永尽住于实智以住实智故即能必定师子吼开示人天无上真言行道法汝若能发如是愿于一切处一切时为报正法大恩宣布佛之恩德即是如来所使行如来事是故一切持金刚皆护念汝也。

　　复次汝之心王于初法明道中成佛转法轮时已有无量无边金刚智印周轮翼辅共护持之何况毗卢遮那究竟心王成佛时所有威势故当为此法故发大精进也。

　　三昧耶偈(梵本)。

　　阿你也(二合)钵啰(二合)勃哩(二合)[口*底](从今已后)谛嚩瑳(作佛子也)阿秕贰尾哆(不惜命也)迦啰儜多(半声)(故也)阿钵[口*履](不应也)[口*底]夜(二全)缚系(舍也)萨达谟(正法也)菩提质哆(菩提心也)沫怛钵啰(舍离也)(一偈)莽(去)瑳(上)[口*履]延(悭也)萨嚩达谜数(上声)(于一切法也)萨怛嚩(二合)(诸众生也)曩忙(勿也不［也］)系旦者也多(半声)(利益行也)医帝(此也)三昧耶系(戒也)三勃台(佛也)啰(引)契也(二合)(引)哆(引)(说也)萨怛嚩(汝也)苏没啰(二合)哆(善住戒者二偈)曳佗(犹如也)娑嚩(二合)(自身也)贰尾单(命也)𡀩吃铲(平)(二合)(护也)怛佗𡀩吃铲(引)(二合)(护也)伊迷(如是也)怛嚩(二合)怛嚩(［二合］)也(汝也)钵罗(二合)抳钵你(二今稽首于也)虞嚧(引)(导也)始央(二合)(弟子也汝也)室者啰䋈瑜薄吉[口*底](恭敬也)嚩瑳啰(二合)(䖍诚也)(三偈)阿骠(毗庚反)闭耶(依教奉行也)萨怛(二合)多(诸有也)萨喇瞒(二合)(所作也)[口*涅]室旨(二合)帝(无也)囊(引)怛啰(疑虑也)怛莽(二合)娜(引)(心也半偈)

　佛子汝从今　　不惜身命故　　不应舍正法
　舍离菩提心　　悭吝一切法　　不利众生行
　佛说三昧耶　　汝善住戒者　　如护自身命
　护戒亦如是　　应至诚恭敬　　稽首圣尊足
　所作随教行　　勿生疑虑心

　　前云耳语告一偈者犹如僧祇家授六念萨婆多授五时法以此验知曾受具戒以不今此四戒如受具戒竟已略示戒相当知即是秘密藏中四波罗夷也如人为佗断头命根不续则一切支分无所能为不久皆当散坏今此四戒是真言乘命根亦是正法命根若破坏者于秘密藏中犹如死尸虽具修种种功德行不久败坏也第一戒不应舍正法者为一切如来正教皆当摄受修行受持读诵如大海吞纳百川无厌足心若于诸乘了不了义随一法门勿生弃舍之心声闻乘中若对堪作法人心生口言随舍一法亦成舍戒虽于具足毗尼不堕众数然非犯戒之罪今此秘密大乘毕竟无有舍义故则成重罪也又此一切法门皆是大悲世尊于无量阿僧祇劫之所积集为欲普门饶益一切众生故而演说之犹如字轮不可弃一如声闻乘人随舍一事犹因和合义断丧失律仪何况摩诃衍耶第二戒不应舍离菩提心者此菩提心于菩萨万行犹如大将幢旗若大将丧失幢旗时即是三军败绩堕佗胜处故犯波罗夷也有人虽爱重三乘法藏心不弃舍然作是念无上大乘种种难行苦行非我所堪且当于小乘中而取灭度或云我当广植善根供养三宝长受人天福报无上菩提是普贤文殊诸大人等之所行处今我何能得之如是等种种因缘退菩提愿即是自断命根犯波罗夷罪又此菩提心毕竟无有可退义故不同声闻法中乃至放舍三归退为白衣外道者佛亦慈愍听许也第三戒于一切法不应悭吝者有人虽不舍正法不离菩提心然于正法悭吝不肯观机惠施亦犯波罗夷罪所以然者因如来出世然后有如是正法乃至一句一偈无非世尊丧舍身命为其僮仆然后得之是一切众生父母遗财非独为一众生故而今窃为己有故此秘密藏中同于盗三宝物也略说法有四种谓三乘及秘密乘虽不应吝惜然应审观众生量其根器而后与之若辄尔谈说深秘之事令生疑谤断彼善根则于第四戒中得波罗夷罪其直尔吝财不肯惠施者于十种方便戒中结犯下品说之第四戒勿于一切众生作不饶益行者此是四摄相违法四摄是菩萨具戒中四依若受戒时先当问此遮难若能奉行者方为授之不能奉行则非摩诃萨埵不得为受所以然者菩萨发一切智心本为普摄一切众生为作三乘入道因缘故而今反作四摄相违法起众生障道因缘一切众生亦同字轮之体不得相离故随损一一众生善根或于彼舍饶益行皆犯波罗夷罪例如声闻法中随舍七众一人即是不和合义断失具足律仪也若但随烦恼之心造淫盗杀妄等而未损彼三乘善缘犹如声闻法中偷兰遮罪是方便学处中摄也次下阿阇梨教诫之语。

　　佛说三昧耶者梵本兼有此字言十方三世佛共说此三昧耶同行一如实道更无异路今漫荼罗中一切集会现为证验也梵云苏没啰多翻为善住戒者以其善住三昧耶故亦名善住戒者即是异门说佛子之名如护汝父母生身所有躯命今爱此法身慧命亦当如是也汝今已受具戒竟当至诚于彼诸尊作礼而退自今已后凡有所作当依真言法教如说行之同彼新受戒者一切事业先当问师勿得率心专擅令生恶邪疑悔也。

　　复次阿阇梨说持明藏中二部戒本一一皆是真言可以成办诸事如来以此加持诸弟子故今此中诸偈亦尔作法时当诵梵本兼以字门而广释之。

　　尔时金刚手白佛言乃至同见佛世尊故是因受具已竟明真言门中无作功德也如声闻法中若受具足戒竟如淫盗杀妄等一一学处各于三千大千世界一一众生处皆得无作功德福河流注迄至命终乃至不饮酒戒于一切众生咽咽中皆生无作功德也坏生堀地戒于一切草木自金刚际以来一一微尘各生无作功德以此因缘故虽具诸结使凡夫得与无学圣人同在应供之数共秉圣事今此秘密藏中以初戒于故十方三世一切正法藏中皆生无作功德由第二戒故于十方三世一切菩萨行中皆生无作功德法由第三戒故于十方三世一切度人门皆生无作功德由第四戒故于十方三世一切众生及四摄事中皆生无作功德非独以一期为限量三千为境界也又声闻一切律仪因缘造作生终至无余涅槃归于灰断今此菩萨律仪本从一切智生终趣萨婆若海本末究竟等皆如金刚又如声闻法中虽有具足烦恼学无学等阶次不同然所发无作律仪则无优劣之异今此菩萨律仪亦复如是虽复最初发心乃至四十二地阶次不同然一时普遍法界发起无作善根则与如来更无增减之异。

　　复次如初发心时一切功德即与如来等从此以后经无量阿僧祇劫于一念中恒殊进转深转广不可思议以此义故名为秘密藏中无作功德也是以经云金刚手问此善男子善女人入此大悲藏漫荼罗获几所福德聚佛言从初发心乃至成如来所有福德聚是善男子善女人福德聚与彼正等也此福非一切众生思量分别之所能及唯有诸佛乃能知之今但示其入处欲令领会圆意故云以此法门当如是知也譬如轮王太子适在胎藏之中已能持四天下使福德无减八部群神皆宗敬之何况绍灌顶位时所为利益故佛言由彼所有福德聚与如来等故当知即是从佛口生佛心之子其所在方即为有佛施作佛事犹如声闻经中佛说随舍利弗之所游行于彼方面我则无事也一切众生所以供养亲近如来者以能出生无尽福慧故而今此善男子善女人所有福德聚与如来正等是故世尊以大悲故嘱累一切众生若乐欲供养佛者当供养此善男子善女人若欲见佛者即当观彼也初入世谛漫荼罗时所有福德聚与如来等初入瑜伽深秘密漫荼罗时所有福德聚又复与如来等乃至广说随入一一地位漫荼罗时所生福德聚皆悉与如来等是中亦有差别亦无差别以见如是金刚界故名为金刚手以见如是法界故名为普贤故此上首圣尊与一切金刚菩萨众皆共同声说言我等从今已后应当恭敬供养是善男善女人何以故同见佛世尊故犹如轮王辅佐以明识轮王种姓故见出兴世间多诸义利欲令七宝常不隐没故皆以至诚礼敬胎中太子而卫护之非以矫饰之辞也瞿醯云阿阇梨如上所说作护摩已用净水洒诸弟子顶上广示漫荼罗位教彼大印及明王真言令坐一处持诵之次教以香华供养本尊及余诸尊竟次第而坐师自诵般若经令彼听之次为都说三昧耶戒汝等从今日常于三宝及诸菩萨诸真言尊重恭敬供养于摩诃衍经恒生信解凡见一切受三昧耶者当生爱乐于尊者处所恒起恭敬不应于诸尊所而怀嫌恨及与信学外道经书凡来求者随力施与于诸有情恒起慈悲于诸功德勤心修习常乐大乘于真言行勿得懈废所有秘密之法无三昧耶者不应为说大略如此余如供养法初品中广明如是教授已各各示彼本尊真言印所属之部并为解说本漫荼罗然后作最后护摩护摩竟更如法护身施诸方食施毕洗手洒净与诸弟子以香华等次第供养一切诸尊诚心顶礼并乞欢喜复执阏伽各各以本真言如法发遣或依本教或以漫荼罗主真言一时发遣准同请法诸供养食当施贫人不应与狗乌等食啖所有财物阿阇梨应取随意受用若不能用当施三宝伞拂等施佛涂香烧香等施法衣瓶器等施佛及四方僧若无僧当与七众人其弟子乃至少分不得用之若用犯三摩耶如彼广说也。

　　尔时毗卢遮那复观一切众会告执金刚秘密主等以下明漫荼罗法事时所要真言支分阿阇梨宜应解了故次说之也将显示如来语密之藏故复普观大众而加持之如生身佛将发诚实言时或示广长舌相遍覆其面而告应度者言汝经书中颇见有如是相人而出虚妄语不若摩诃衍中或示舌相遍覆三千世界今者世尊将说如来平等语故明此语轮横竖皆遍一切法界故曰广长语轮相此相字梵本正云漫荼罗前已开示普门身漫荼罗今复显示普门语漫荼罗如如意珠寂然无心亦无定相而能普应一切皆令称悦其心故名巧色摩尼从巧色摩尼身出巧色摩尼语示巧色摩尼心普雨法财满法界众生种种希愿如是应物之迹常遍十方三世以无量门植众德本无穷已时住不可害行即是于一切事业中皆悉不可留难不可破坏之义故名三世无比力真言句此是总说诸真言所出生处也至下文所明大力大护等即是从如意珠轮所出称机之用尔时一切大众自知心器纯净又蒙如来不思议加持故堪受大法即时以无量门各共同声请佛言世尊今正是时善逝今正是时据梵本前时名迦罗是长时之时如一岁有三分等后时名三摩耶是时中小时如昼夜六时之中复更有小分等如有人言今正是东作之时遇获膏雨宜趣时下种勿使失其机会故重言之也尔时世尊既受请已将说大力大护明妃故住于满一切愿出广长舌相遍覆一切佛刹清净法幢高峰观三昧此中言出者梵本正翻当云发生旧译或云奋迅出此广长舌相即是如来奋迅示现大神通力故会意言之也此三昧于如来广长舌相遍满一切佛刹巧色摩尼普门大用中最为上首犹如大将之幢故云清净法幢也梵云䭾嚩若此翻为幢梵云计都此翻为旗其相稍异幢但以种种杂彩幖帜庄严计都相亦大同而更加旒旗密号如兵家画作龟龙鸟兽等种种类形以为三军节度有处亦翻为幢故合言之若具存梵本当云清净法幢旗也如大将于高峰之上建立幢旗备见山川倚伏歒人情状指麾百万之众动止齐一离合从心以战必胜以攻必取若拙将暗于事势又失幢旗则人各异心败不旋踵矣如是净菩提心为万行幢旗亦复如是住中道第一义谛山上安固不动以健行三昧普观十方悉见无量度门材性优劣所应用处及与诸地通塞障道因缘故能持无量功德普护一切众生凡有所为不可俎坏也尔时世尊作如是念我从初发意以来常以此勇健菩提心护持正法及与众生于种种难行苦行事中犹如金刚无有退转正为成就如是三昧普护十方诸佛刹故今我所愿皆已满足作所应作正是其时即时发遍一切如来法界哀愍无余众生界音声说此持明法句若我所言诚实不虚者其有持诵修习令其势力与我无异故名大力大护也阿阇梨言明是大慧光明义妃者梵云啰逝即是王字作女声呼之故传度者义说为妃妃是三昧义所谓大悲胎藏三昧也此三昧是一切佛子之母此佛子者即是清净法幢菩提心如彼胎藏始从歌罗罗时含藏覆护令不为众缘所伤渐次增长乃至诞育之后犹固勤心守护而乳养之是故说母恩德最深难可报德也从此三昧起者入住出时皆是不思议法界非如世间禅定动寂相碍有退失间隙时也。

　　南摩萨嚩怛佗(引)蘖帝弊(毗也切)(下同)(一)萨嚩佩野微蘖帝弊(二)毗湿嚩(二合)目契弊(三)萨嚩佗(引)唅(四)罗乞叉(二合)摩诃(引)沫丽(五)萨嚩怛佗(引)蘖多(六)奔眤也(二合)你(入声)阇(引)帝(七)吽吽(八)怛啰(二合)吒怛啰(三合)吒(九)阿钵啰(二合)[口*底](丁以反)诃谛(十)莎诃

　　初句归命一切诸如来次句能除一切诸障恐怖等是叹如来一切大力大护之德又次句叹无量法门毗湿嚩亦是巧义所谓无量巧度门即是法幢高峰观三昧普门业用今欲说此明妃故先归敬一切如来如是功德也次云萨嚩佗是总指诸佛如是功德欲令同入一字门故次有唅欠两字正是真言之体亦名种子以下诸句皆转释此二字门诃字是因义所谓大乘因者即是菩提心以一切因本不生故乃至离因缘故名为净菩提心净菩提心是成佛真因正法幢旗之种子上加空点是入证义所以转声云唅也佉是大空上加空点转声为欠即是证此大空名为般若佛母正是明妃之义于此虚空中含养真因种子即大护义也。

　　复次佉字门犹如虚空毕竟清净无所不有即是高峰观所知境界诃字是菩提幢种亦是自在力以此二字相应故犹如大将能破怨歒又诃字门是菩提心宝与佉字门虚空和合故得成巧色摩尼能满一切希愿今此真言中阙此欠字下文具有也次句云啰乞义即拥护义如人恐怖厄难若恃怙有力大人或得高城深池之固则泰然无虑彼诸怨歒虽以种种方便无若之何行人亦尔依倚菩提心王以般若胎藏为城郭犹如虚空不可破坏即是转释前义也次句摩诃沫丽翻云大力诃字菩提心中具足一切如来力今与佉字合故离诸系缚无复挂碍如虚空中风自在旋转故名大力也又有七句释此大力所由故云从一切如来功德生言此大坚固力本从诸佛金刚种性生又于无量劫以来常以此诃字真因具修佉字万德一一皆如金刚不可破坏今众德已满诸力悉备复当以此法幢高峰观三昧大摧法界怨歒普护众生次即发诚实语所谓吽字也吽是恐怖彼声所以重言之者一摧外障一摧内障。

　　复次外是烦恼障内是智障若释字门如来以何法恐怖诸障耶谓即以此诃字门也下有三昧画即是具修万行上大空点即是已成万德诃字即是法幢旗三昧空点合故即是高峰观三昧诃字是一切如来种子者上点是明妃之母下画是胎分日增如是义故适发声时魔军败散也次云怛啰吒是叱呵摄伏之义如师子奋怒大吼时众兽无不摄伏亦重言者是对根本烦恼随烦恼乃至对界内烦恼界外烦恼也末句云阿钵啰[口*底]诃谛是无对无比力义结持上文以此因缘故名为大力大护明妃也莎诃是惊觉诸佛令作证明亦是忆念持义如前已释。

　　经云时一切如来及佛弟子众说此明已即时普遍佛刹六种震动者谓大日如来发此普遍法界声时一切诸佛菩萨以无二境界故皆悉同声而共说之令此所加持句威势具足又以如来诚谛言故即时十方佛刹六种震动以明佛之本誓真实不虚也六种震动义余经具说其相今此宗秘密释中六种谓贪瞋痴见慢疑六根本烦恼一切众生心地常为此重垢所持不能自起今以世尊至诚之所感动悉皆甲坼开散佛种萌生故云六种震动也尔时一切菩萨见此浅略深秘二种地动因缘无不心目开敷得未曾有以微妙偈称叹大日世尊而经云于诸佛前者谓佛说此明时十方世界诸菩萨等各见彼佛亦皆说之是故同一音声俱时领解即此文证成大护之威力也。

　　领解偈中诸佛甚奇特者具存梵本应言奇哉一切诸佛说此大力护即是一一世界诸菩萨皆悉同时领解十方一切诸佛所说真言也以十方诸佛共护持故犹如金刚城重固高不可升又环以汤池深不可越是故一切诸障不能侵陵也由彼护心住者为诸行人能以此真言密印守护身心而住是故所有为障者诸毗那也迦恶形罗刹等自然退散也又此住字若依梵音亦在名为镇在其心若作深释者言此净菩提心人以此明妃实义护心而住是故三种重障诸恶罗刹等皆悉驰散不能伤彼善根下至生心忆念时亦有如是力势故末句更结成也。

　　经云时薄伽梵广大法界加持即于是时住法界胎藏三昧从此定起说入佛三昧耶持明者梵音毗富罗是广大义谓深广无际不可测量如是诸法自体名为毗富罗法界诸佛实相真言实相众生实相皆是毗富罗法界以此更相加持故名为法界加持。

　　复次如男女交会因缘种子托于胎藏而不坏失即是相加持义如是诸佛国王明妃为夫人和合共生毗富罗种子为大悲胎藏所持无有失坏故名法界加持也世尊普遍加持一切众生皆作平等种子竟即时入于遍法界胎藏三昧观此一一种子皆是莲华台上毗卢遮那普门眷属无尽庄严亦与大悲漫荼罗等无有异而诸众生未能自证知故名在圣胎俱舍若出藏时即是如来解脱也世尊如是现观察已即时从三昧起说入佛三昧耶持明三昧耶是平等义是本誓义是除障义是惊觉义言平等者谓如来现证此三昧时见一切众生种种身语意皆悉与如来等禅定智慧与实相身亦毕竟等初发心时与地波罗蜜满时亦毕竟等是故出诚谛言以告众生若我所言必定不虚者令一切众生发此诚谛言时亦蒙三密加持无尽庄严与如来等以是因缘故能作金刚事业故名三昧耶也言本誓者如来见证此三昧时见一切众生悉有成佛义故即时立大誓愿我今要从普门以无量方便令一切众生皆至无上菩提剂众生界未尽以来我之事业终不休息若有众生随我本誓发此诚实言时亦令彼所有事业皆悉成金刚性故名三昧耶也言除障者如来见一切众生悉有如来法身但由一念无明故常在目前而不觉知是故发诚实言我今要当设种种方便普为一切众生决除眼瞙若我誓愿必当成就者令诸众生随我方便说此诚实言时乃至于一生中获无垢眼障盖都尽故名三昧耶也言警觉义者如来以一切众生皆在无明睡故于如是功德不自觉知故以诚言感动令得醒悟亦以此惊觉诸菩萨等令起深禅定窟学师子频申若有真言行人说此三昧耶者我等诸佛亦当忆持本誓不得违越犹如国王自制法已还自敬顺行之故名三昧耶也持明者梵云陀罗尼谓总持一切明门明行乃至尽此三昧耶誓愿以来终不漏失故名入佛三昧耶持明也。

　　南么三曼哆母䭾喃(一)阿三迷(二)呾哩(二合)三迷(三)三么曳(四)莎诃初句归命一切诸佛如上释次句云无等次云三等连下句言之即是无等三平等三昧耶句也。

　　复次阿是诸法本不生义即是法界体性娑是谛义迷是三昧义么是自证大空亦是我义世尊证此三昧时谛观一一众生心中普门漫荼罗皆等于我是故更无可待对无可譬类名为无等也三等为三世等三因等三业道等三乘等即是转释前句所以无等之意呾[口*履]谓心如实相一切尘垢本来不生三世如来种种方便悉皆为此大事因缘故即是除障之义也结云三昧耶者即是必定师子吼说诸法平等义故立大誓愿当令一切得如我故欲普为众生开净知见故以此惊觉众生及诸佛故是故此三昧耶名为一切如来金刚誓戒若不先念持者不得作一切真言法事也世尊以遍满一切佛刹身语心轮说此三昧耶已一切诸佛子众无不闻之既闻是已于一切真言法中不敢违越所以然者若菩萨于众生诸法中作种种不平等见则越三昧耶法若于此平等誓中作种种限量之心亦越三昧耶法诸有所作随顺世间名利不为大事因缘亦越三昧耶法放逸懈怠不能敬觉其心亦越三昧耶法以越三昧耶是故有种种障生自损损他无有义利是故诸菩萨等奉持此三昧耶如护身命不敢违越也。

　　经云时薄伽梵复说法界生真言者世尊前入法界胎藏三昧时见一切众生悉有菩提种子等同诸佛故说入佛三昧耶持明以此持明得入佛平等戒即是托圣胎义也尔时世尊复以普眼谛观见一切众生皆悉圣胎具足生在佛家尔时无尽庄严亦复与如来等从此三昧起已即说法界生真言又以普眼谛观见此一一众生金刚事业具足成就尔时无尽庄严亦复与如来等从此三昧起已即说金刚萨埵真言故此三种皆名三昧耶也。

　　复次由入佛三昧耶故于胎藏中不令夭折由法界生故初出胎时离诸障碍由金刚萨埵故能转家业备诸伎艺又以入佛三昧耶加持秘密中胎藏以法界生加持金刚菩萨二重眷属以金刚萨埵加持种种随类之形入佛三昧耶如莲华藏法界生如莲华敷金刚萨埵如莲华实成就复还为种故此三种皆名三昧耶也。

　　南么三曼多勃䭾喃(一)达摩䭾睹(二)萨嚩(二合)婆嚩句痕

　　达么䭾睹是法界义萨嚩婆嚩是自性亦名本性句痕是我义其句义云我即法界自性也以必定师子吼言我及一切众生皆是法界自性是平等义我当设种种方便令一切众生皆悉证知是本誓义以知我即法界自性故能除一切分别开净知见是除障义诸佛唯愿忆持本誓愿故令我此身即同毗卢遮那法界自性是惊觉义当以字门广释之。

　　南么三漫多伐折啰赧伐折罗呾么句痕。

　　初句将说金刚萨埵真言故归命一切金刚即是从无量门持如来金刚智者皆令忆持护念也次句伐折啰呾么句痕谓我身即同金刚也金刚即是法界自性以成就大坚固力不可俎坏故异门说为金刚如来以普眼观一切众生金刚智体与我无异是平等义以众生不自觉知故从无量金刚智门作种种金刚事业要摧如是大障令至实际是本誓义如是实际名为无垢眼金刚即是除障义以此师子吼声震动十方佛刹即是惊觉义故名三昧耶也。

　　复次真言行者以初三昧耶故得同如来秘密身口意平等之身以第二三昧耶故得同如来加持法界宫尊特之身以第三三昧耶故令此身土皆如金刚与无量持金刚众而自围绕佛说初三昧耶为自受用故第二三昧耶为成就法性身诸菩萨故第三三昧耶为折伏摄受随类众生故佛说初三昧耶为建立大悲胎藏漫荼罗故第二三昧耶为作毗卢遮那阿阇梨事业故第三三昧耶为执金刚弟子事业故初三昧耶为加持如来眷属故第二三昧耶为加持莲华眷属故第三三昧耶为加持金刚眷属故是故佛说三三昧耶也。

　　次说金刚铠真言者为庄严金刚萨埵身故行人已发金刚誓愿欲为一切众生摧灭诸障故以牢强精进被服金刚甲胃且如六波罗蜜一一如实相皆如金刚不可破坏又一度皆具五度是故周体密致无有间隙如六度者三十七品十八空百八三昧五百陀罗尼等皆当广说以被如是金刚甲胃故流转六道出生入死一切烦恼业苦所不能伤若就浅略释者由行人以此真言自加持故一切诸天龙等皆见同于金刚萨埵身遍体皆被金刚甲胃坚密无际光如猛𦦨是故一切为障者皆不能伤也。

　　南么三曼多伐折啰赧伐折罗迦嚩遮吽。

　　伐折啰是金刚迦缚遮名甲如来以金刚眼普观众生无不被此金刚甲胃是故以诚实言而演说之也以最初嚩字为真言体嚩是诸法离言说义若是戏论言说所行处悉皆可破可转无有坚固是故以嚩字为体次字皆转释之何故诸法离言说以生不可得故何故生不可得以自性清净故自性清净即是金刚萨埵身也次明甲义若法是造作所成当知但有假名从缘迁变尚不能自固其性况能蔽捍六尘利箭耶今观此金刚体无尽庄严皆悉离诸造作是故坚固不坏百非所不能干是故名为金刚甲胃末后吽字即是无所畏声亦是自在力义亦是欢喜义以定慧具足证此诃字门时自知必能摧坏诸障普护众生是故大欢喜也。

　　次说如来眼真言者如金翅鸟王威力具足羽翮完坚又得极明利眼于虚空中俯观大海如视镜像则能随意自在搏获诸龙当知真言行人亦复如是以此如来净眼自加持故漫荼罗海会常现其前备见一切根缘及遮通法由此金刚事业随意皆成故次说真言。

　　南么三曼多勃䭾喃怛佗揭多斫吃刍尾也嚩路迦也莎诃

　　句义中怛佗揭多斫吃刍是如来眼次云尾也嚩路迦也是观义言以如来眼观也用最初多字为体多是诸法如如义以一切法本不生故即此如如亦不可得是故如来观一切法毕竟非如非异虽不可见而亦明见如诸佛者诸众生眼亦然若行者说此真实语时则蒙不思议佛眼加持渐得眼清净也。

　　次有涂香等六种真言皆入漫荼罗修供养时所要故于此品中说也。

　　南么三曼多勃陀喃微输䭾健杜纳婆嚩莎诃

　　右句义中微输(上)䭾是净义健杜是香纳婆嚩是发生义所谓净香发生也以句初微字为体于嚩字加伊字之画是故转声为微嚩字是金刚义离言说义三昧是住义如是定慧均等即是住无戏论执金刚三世无障碍智戒如是戒香其性本寂无去无来而常遍满法界故名净涂香也一切众生虽复等共有之然以未发心故此香未发我今已用此戒香遍涂法身故能净香普熏一切也。

　　南么三曼多勃䭾喃(一)摩诃(引)妹呾[口*履]也(三合)(二)毗庚(二合)弩蘖帝(三)莎诃

　　右句义中摩诃昧呾[口*履]也是大慈义毗庚娜蘖帝是生义所谓大慈生也以妹字为真言体即莽字加三昧画是故转声呼之莽是心义我义亦名大空言此心莲华为妄我所缠不得增长今自证知心实相故从慈悲藏中八叶䰅蕊次第开敷故曰从大慈生也复次净菩提心树王种子从慈悲地中滋长茂盛开万德华以方便故成实故曰从大慈生也当以字门广释之。

　　南么三曼多勃䭾喃(一)达摩䭾睹弩蘖帝(二)莎诃

　　右句义中达摩䭾睹是法界义弩蘖帝是随至义亦是遍至义亦是逝义进不住义译云遍至法界也以句初达字为体以众生界本不生故乃至法界定相亦不可得如是法界深广无际不可度量而瑜伽行人恒殊胜进不休息故身语心业悉遍如是法界下至一华供养佛时亦遍如是法界即是烧香义也。

　　南么三曼多勃䭾喃(一)阿啰啰(二)迦罗罗沫邻捺娜弭沫邻捺泥(三)摩诃(引)沫履(四)莎诃

　　右初句云阿啰啰是不可乐闻声不善声义如人高声喧聒令听闻者心不寂静次云迦啰啰是止前不善高声是恬漠寂泊之义此中正以法喜禅悦为食义是故寄此言之也若就字轮之相阿是本初义以有此本初则有二种尘垢谓烦恼障智障也由此二种尘垢故则有戏论喧聒有戏论喧聒故则有戏论喧聒之声今以诸法本不生故二种尘垢亦本不生即是开甘露门成涅槃饭故名阿啰啰。

　　复次若人勤修万行望得如是法味有以造作故二障还生非是常命色力真甘露味今以诸法无造作故内证之味不从佗得如食乳糜更无所须故云止前不善声也沫邻捺娜弭者凡西方享祭之食上献诸佛下及神鬼通名沫[口*(鯬-魚+木)]其句义云我以饮食奉献也次云沫邻捺泥者此意言受我所献食已当还与我妙食如世间人以肴膳奉施福田为令今世后世饮食无乏故今以无尽法食加持世间之供奉施诸尊还当满我所愿令常充足不死不生之味也次云摩诃沫履者即是于诸食中倍加广大丰美以此料简上句云我今所献及与所祈皆在极无比味无过上味不求有量之食也。

　　南么三曼多勃䭾喃(一)怛佗(引)揭多喇旨(二合)萨叵(二合)(二)啰儜嚩婆(去声)娑娜(三)伽伽猱陀哩耶(二合)(四)莎诃

　　右句义中怛佗揭多是如来喇旨是𦦨明次云萨叵啰儜是普遍阿嚩婆娑娜是诸暗伽伽猱陀哩耶是无限量等虚空意言如来𦦨光普遍诸暗等同虚空无有限量也此真言以初句多字为体如于心之实相即是毗卢遮那大智光明普照世间无所不遍言诸暗者即是无明以无明本不生故体即是明是故如来光明普遍诸暗言等虚空者以无明等虚空无量故如来智光亦等虚空无量乃至老死如虚空无量故如来智光亦如虚空无量如十二因缘者一切诸法亦如是说如是决定义故名为灯明真言以此加持灯明而供养佛即是诸供中最也。

　　南么三曼多勃多南伽伽那娑摩阿娑摩莎诃

　　右句义中伽伽那是虚空义娑摩是等阿娑摩是无等义所谓等虚空无等也如来法身本性净故无分别故无边际故等同虚空然复有无量无边不思议功德非彼虚空所能譬喻故云无等也。

　　复次阿娑摩是不等义不等者所谓二乘今既等同虚空又等此无等故云等虚空无等也以最初伽字为真言体众生界中来去相亦不可得法界中来去相亦不可得以如来如去不可得故名为大空以此大空性净之水用浴无垢之身是为阏伽真实义也次下有四真言亦是漫荼罗阿阇梨庄严之相故于此品中说。

　　初如来顶相真言。

　　南么三曼多勃陀南伽伽那阿难多萨发啰儜毗输䭾达摩[口*涅]阇多莎诃

　　右句义中伽伽那阿难多是虚空无量萨发啰儜是普遍毗输䭾是清净达摩[口*涅]阇多是法界生义此言如来顶相犹如虚空出过数量普遍清净当知如是顶相从法界胎藏生非从世间父母胎藏生也此真言亦以伽字为体言如来顶髻相无去来相同于大空而一切众生以去来相观之是故周行十方不能见其边际若行者以必定心自知我之顶相亦复如是如是名为佛顶真言也阿阇梨自作毗卢遮那时当解髻而更结之若出家人应以右手为拳置于顶上然后说此真言以加持之则一切诸天神等皆不能见其顶相也。

　　次如来甲真言。

　　南么三曼多勃陀喃伐折啰入嚩罗微萨普啰吽

　　右句义中伐折啰入嚩罗是金刚光微萨普啰是普遍义言此金刚智光普遍一切能除生死暗障无能映夺之者则是如来甲义也此真言以最后吽字为体具足三解脱门谓上有曩字空点是大空义即是空解脱门本体是诃字离因缘故即是无相解脱门下有邬字三昧画以本不生故即是无作解脱门如是三门一切诸障所不能入以此慧光遍严身故名为如来甲也捡密印品中梵本似有残缺疑此是金刚萨埵圆光真言更当访余梵本。

　　次如来圆光真言。

　　南么三曼多勃陀喃入嚩啰么履你怛佗蘖多㗚旨莎诃

　　右句义中入嚩罗是𦦨光义摩履你是鬘义以𦦨为鬘轮环不绝故名如来圆光也次句云怛佗蘖多㗚旨是如来光明义此是明白之光梵音与𦦨鬘之光其名不同正用此㗚旨字为真言体也上有啰声是尘垢义下体遮字是迁变义以入阿字门故即是本无尘垢亦不迁变即是如来常寂之光又带伊字三昧声言此常寂之光定慧具足是故寂而常照照而常寂阿阇梨以此加持身故一切诸天神等见如来𦦨鬘遍被其体威猛难睹犹如日轮是故诸为障者不得其便也。

　　如来舌真言。

　　南么三曼陀勃多喃摩诃摩诃怛佗蘖多尔诃嚩(二合)萨底也(二合)达摩钵啰底瑟耻(二合)多莎诃

　　右句义中摩诃阿摩诃是大无大义怛佗蘖多尔诃嚩是如来舌义此舌广长之相遍覆一切佛刹故名为大此大更无过上故无可对待故大相亦不可得故名为无大次云萨底也(二合)是谛达摩是法钵啰[口*底]瑟耻多是成就译云成就实谛法也如来无量劫来常修真实谛语故得此平等语轮成就实谛之法所发诚言必定无异故以最后多字为真言体明如来所有语言常如实相无诳无异也阿阇梨以此加持身故转说法教皆如金刚乃至能以一音遍诸佛刹凡此诸真言等皆当以字门广释之。

　　毗卢遮那成佛神变加持经义释卷第六
卍新纂续藏经第 23 册 No. 0438 大日经义释


　　毗卢遮那成佛神变加持经义释卷第七

　　沙门　一行　述记

　　息障品第三

　　息障品者谓净除内外诸障种种魔事也佛已答金刚手所问缘漫荼罗众支分竟金刚手更复咨问三事初问安立大悲胎藏时云何净除一切诸障者及令诸修行人不为毗那也迦等之所恼害第二问云何持诵真言第三问云何成果今此品中正答初问余二句于后品中答也就答第一问中初有二偈明真实义常当意思惟不动摩诃萨以下明秘密方便所谓真实义者言凡夫地中无量重障乃至十地菩萨诸微细障虽从缘差别种种不同然举要言之无不由自心起今观心之实相本不生故当知一切诸障亦本不生乃至心实相因不可得故当知一切诸障亦复因不可得作如是观时无非大日如来金刚眷属实不曾挂碍行人也。

　　复次随顺昔悭吝者此因障起因缘若行者于过去世现在世悭吝财宝不以惠人或为诸修道人作种种留难则令魔事得便诸障难生今为净除起障因故受持三世无障碍智戒舍身口意奉献如来诸有所作随此而转即是真正菩提心念此菩提心时一切起障之因自然静息也若作深秘释者此三世无障碍智戒即是住无戏论金刚印才念此金刚印时百非众过殄灭无余故云善除妄分别从心思所生忆念菩提心行者离诸过也ū 嗢bha 婆va 嚩梵音正翻为有亦带生声故随文便以心思有为心思所生次明秘密方便中常当意思惟不动摩诃萨而结彼密印能除诸障碍者不动明王是毗卢遮那成办诸事智为欲普护一切菩提心遍摧一切大障故以毕竟无相之身示作如来使形以奉如来教敕故无能俎坏之者是故行者常当系念思惟若有种种诸难起时但持彼真言密印自然退散复次言不动明王者即是净菩提心大日如来心王彼真言所谓悍hāṃ 字门如来自在力风与大空三昧和合也彼密印相所谓如来大智慧刀也以此三事因缘能于种种法界门遍摧一切诸障是即普通对治门也。

　　经云秘密主复听系除散乱风已下更明别别对治法若就世谛以阿阇梨或于露地建立悲生漫荼罗恐大风为障故说净除之法当观a 阿字门遍于自体支分普作金刚不坏色此是加持我身而梵本云作无我者我是字轮之相以入a 阿字门相我体本来不生即是真实相所以互文言之欲具含浅深二释也如是自加持已复于漫荼罗隅角风方地上观作诃ha 字门深玄之色以白檀涂香图画于上作七图点漫荼罗其量各如弹丸用瓦瓯盖之器上观作暗字以此字门转作金刚山王弹合三千大千世界一切须弥卢山合为一体以加其上不动持明王安住其上当数数作意观之所以然者风是觉观戏论能牵坏众生心地大悲漫荼罗故先用金刚不动智加持自体以住无戏论涂香于觉观风上作七觉大空漫荼罗阖以新瓦器者龙树云禅定坏器未得智慧火烧时遇缘辄坏不可持久既烧之后则令心器完坚名曰dha 陀ra 罗ṇi 尼故须以此dha 陀ra 罗ṇi 尼器盖之也aṃ 暗字是a 阿字上更加空点以大空遍一切处故金刚不坏智亦复遍一切处以此为金刚座而用镇之是故戏论皆灭也。

　　经云大有情谛听行者防駃雨已下明对治暴流駃水之障当思惟ra 啰字门色赤如火遍于身内猛𦦨从体中出周匝其外犹如鬘形即观其身作大力不动明王执持慧刀威猛奋怒相其所起方面画作云龙以大慧刀印而断坏之彼障即时消散所以然者如世人于空露地画作漫荼罗时若遇恶龙降雨即便毁坏行者于心地中画作大悲漫荼罗亦复如是若为三毒恶龙降暴雨流駃水令不思议染色湮灭漂沦故用无垢智身作不动明王威猛大势以大慧刀印断坏荫云则随所向方无不清廓也kī la kaṃ 枳(引)罗剑是金刚橛首如一股金刚而下体铦锐犹如橛形若更细小即名金刚针其相各异阿阇梨建立漫荼罗时或以勇健菩提心依金刚橛方便以息风雨当用佉陀罗木若无者当用苦练木乃至镔铁为之用成办诸事金刚萨埵加持当观自身即同一切金刚以钉障起方面则令道场地分一切皆同金刚是故诸障无能娆害。

　　经云复次今当说已下更明息一切障方便谓真言者当观威猛大势不动明王住本漫荼罗位中即是三角漫荼罗周匝炽𦦨其中微黑者是也此有二种或观圣不动尊住本位中以三昧足蹈彼顶上或观自身即是不动尊亦住本位中以三昧足加彼顶上临以忿怒之威随彼彼诸为障者即当退散若固尔不从教命不速去者必当自断其命是持真言者当生慈心勿令彼命根断绝也所以然者如是净菩提心不动明王杀害诸众生业烦恼寿命时即须生彼法性真常之命故龙树以为若诸佛令修行者必定堕于灰断涅槃者便有杀众生罪故不应如文坚住而失如来密意瑜伽金刚顶经说世尊初成正觉于金刚界漫荼罗摄召三千世界普门大众时有ma he śu ra 摩醯首罗天王即是三千大千世界主住于诸世界最中色欲二界之间者以慢心故不肯从命而作是言我是三界之主更有何等世尊而召我耶复作是念彼持咒者怖诸触秽我今化作种种不净之物围绕宫城之表而住其中彼之法术何所能为不动明王承佛教敕见彼作如是事即命受触金刚旧译所谓不净金刚令彼取之尔时受触金刚须臾吞灭如是诸秽时至佛所时摩醯首罗犹作是言尔等皆药叉之类而我为诸天主何能受汝教命耶寻即逃归乃至七返于是不动明王白佛言世尊此有情故犯三世诸佛三昧耶法当以何法治之佛言可断其命时不动明王以左足蹈彼顶上宝冠半月中右足蹈彼妃首冠半月中尔时摩醯首罗寻即命绝即于闷绝之中证无量甚深三昧得无生记于灰欲世界成正等觉号为月胜如来然此皆是密语所谓吞灭一切秽者即是堪忍五浊烦恼垢污不为彼等所染而能悉啖食之言足蹈者足名钵昙即是金刚句义断彼命者即是一百六十心等悉皆永寂无生是故现授大菩提记时彼一切天神未入秘藏者皆生怖畏言如是最大天王主以不顺诸佛三昧耶故自取命绝我等云何不复敬畏即时往诣漫荼罗大会随彼相应法门而入真言行法不动明王复白佛言世尊此大自在天当更云何佛言汝可起之不动明王即说法界生真言摩醯首罗得苏息到无畏处心大欢喜而白佛言世尊是事甚希有也佛初召我名时我即问佛此诸夜叉是何等类佛言是诸佛之主我不解故而作是念若如来是一切中尊云何更有主耶而今乃自证知由此大力菩提心王故令我现前授记作佛法王所说诚不虚也然此中深释者三千大千世界主即是无始无明于一切生死中而得自在唯此菩提心明王能制伏之乃至杀彼无常之身令得常命余以类推之可解也ra ji ka 啰尔迦此云芥子其味辛辣是降伏相应性类彼微妙是诸毒药当作障碍者形像而用涂之以如是治故彼六情根犹如火烧即时退散此是真言幻相法尔劝诸行人勿生疑惑心也此中密意者辛毒之药即是无常苦空无我等苦切对治譬如病气深入必瞑眩治之乃可尽其源本乃至帝释梵王等自在安乐为世界之尊如来以此法治之即悟心身炽然犹如火宅厌怖生死正顺涅槃何况诸余有情耶。

　　经云尔时金刚手白佛言世尊如我解佛所说义已下是领解佛说偈中住本漫荼罗位句故云我亦如是知诸圣尊住本漫荼罗位令有威神由彼如是住故如来教敕无能隐蔽也本尊之位略有四种阿字地轮黄色而方嚩字水轮色白而圆啰字火轮色赤三角形贺字风轮色黑半月形更有佉字虚空轮无有定相具种种色皆是如来秘密方便若图画观想本尊随相应事而住此位中者皆令威神显著诸障尽息令如来正三昧耶种种教敕一切无能隐蔽之者上文但举不动尊一法令秘密主触类申而长之遍于一切法中以故名为善知三密也次即引佛为证故云何以故世尊即一切诸真言三昧耶所谓住于自种性故譬如转轮圣王若住于自种性中遵修上代转治世之法无所增减则四域之内自然恭顺其命世尊亦尔以常安住如来种性之中无所违越故一切诸真言主无不法而行之以为性平等戒而不敢犯复次如刹利婆罗门等四姓若住于自种性中奉其家法则为世人称誉事有成功今此本漫荼罗亦尔平等无动是金刚地性本无生性寂静圆满是大悲水性离言说性锋锐照明是大慧火性离尘垢性卷舒成坏是自在风性离因缘性无相之像是不可得空大空本性如是本性三世诸佛尚不能作之何况诸为障者而能蔽之是故真言门修菩萨行诸菩萨亦当绍如来种性放效诸尊住本漫荼罗位作诸事业也如欲作寂灾事业即当自作本尊身而住圆漫荼罗若作增益事业即住方漫荼罗若作降伏事业即住三角漫荼罗欲作摄召事业即住半月漫荼罗若欲出生种种庄严即住杂色漫荼罗能令行者威验即同本尊一切为障者无能映夺也已上是金刚手所说是故世尊印可言如是秘密主如汝所说又秘密主若说诸色彼诸圣尊之漫荼罗位诸尊形相当知亦尔是则先佛所说者佛又推广其义如经所说诸尊若云黄色者此是金刚色身也当在因陀罗方轮中若白色者此是清净慈悲色当在圆坛中若赤色者此是威猛除障色当在三角中若黑色者此是劫火大风色当在半月中若青色者此是虚空不坏不可降伏色多是忿怒持明王等或在三角或在半月中如色及漫荼罗者当知形相亦尔若黄色者当作胜进法喜之容若白色者当作慈悲寂定之容若赤色者当作威猛精进之容若黑色者当作大力奋迅之容若青色者当作不可俎坏之容若黄白色者则兼增益威猛之容如是以类推之乃至种种间杂者亦当随事甄明知其性分乃至十方三世诸佛一切秘密藏之中设不说者亦当通用此意以起相应之事业故引先佛为证明法尔道同非我出兴于世独作如是说也。

　　次复拂疑敦信兼明障起所由谓不入如是秘藏略由二事一者信根不具二者慧根不具以无信故不能受行以无慧故更增疑网故云秘密主于未来世劣慧无信众生闻如是说不能信受以无慧故而增疑惑也然秘密方便旨趣难知如世间幻术灵药履水升空等不可以因量谈议悬判是非唯是亲经试验者乃证知耳如人手执仙方不肯咨禀明师未曾和合服用而反诽谤曾登天者以为是虚诞之言是故经云彼唯如闻坚住而不修行自损损佗无有义利由是而言则知障由心造何关外物耶。

　　复次世尊说从众因缘生法远离八不常如实相然不坏如是因缘故虽寂灭无相不妨种种不思议事彼劣慧众生以不解十缘生句故不知二谛中密号故而作是说世尊常说诸法空无所得云何有如是有为有相之言当知是外道法非诸佛说故经云彼无智人当作如是信解也佛为重明此义复说偈言一切智世尊诸法得自在如其所通达方便度众生者言佛世尊于一切法平等觉故能以涅槃为生死生死为涅槃烦恼为菩提菩提为烦恼如是种种法相自在旋转故名于法得自在者此中通达梵本兼有己声谓具足方便无所不达之义哀愍一切众生不能直入法界故以甚深秘藏回作浅略名言俯逮众生古先一切智人皆作如是演说充足种种求义利者非我独作如是说也彼诸愚夫以不知诸法实相故自作增减见然我所说诸法本不生起常如大空是故诸真言者常当以此决定无疑虑心作诸事业自然功不唐捐无有挂碍也。

　　普通真言藏品第四

　　次说普通真言藏品者世尊已答执金刚息障方便竟将说持诵真言成就悉地之相故先演说所持真言然此经大本一一善知识三密门中各有种种异方便真言数如恒沙不可备载今传法圣者为欲摄广为略故取其宗通要旨义兼用者举为一品名曰普通真言藏品也经云秘密主普贤等各各言音请白世尊乐欲于此大悲藏生大漫荼罗王如所通达法界清净门衍说真言法句上文毗卢遮那已于遍一切处法界门如所通达宣说大力大护三三昧耶等普通真言法句是以诸执金刚菩萨众等各于一法界门得自在者为欲庄严大悲胎藏漫荼罗悉皆白佛欲于自所通达法藏中演说真言法句如是一一真言法句当知即是一种宝乘也尔时世尊欲令如是宝乘一一通至佛地无挂碍更以无坏法尔加持而告之言善男子当说如所通达法界净除众生界真实语句以蒙加持教命故今此诸善知识有所宣说皆同大日如来此中无坏者或可译为无尽或云无害或云不动然阿阇梨以不坏为正义如人论议堕在负处不可复救更有一人能出离彼过令敌论者不能制伏梵语谓之无坏如来神力法尔如是非作非坏诸真言相亦皆法尔如是非作非坏还用自相加持故曰无坏法尔加持言净除者谓除种种识心戏论之垢戏论垢除时众生界即是法界其实无所除也。

　　经云时普贤菩萨即时住于佛境界庄严三昧说无碍力真言者此佛境界即是诸佛自证不思议平等之心地庄严也谓大悲胎藏漫荼罗从普现色身遍满虚空法界一时行菩萨道庄严种种佛刹成就一切众生随起一种善根皆具万德故名为普贤菩萨此即是大日之圆因而佛是圆因之果也今所说真言正明此义也。

　　na 曩ma 莫sa 三ma 满tta 多bu 没ddhā 䭾nāṃ 南(引)sa 三ma 满tā 多(引)ḍa 努ga 蘖tā 多(引)vi 尾ra 啰ja 惹dhā 达rma 么ni 你(宁逸反)rja 惹ta 多ma 摩hā 贺(引)ma 摩hā 贺svā 娑嚩(二合)hā 贺(引)

　　初句归命次句三满多是等义努蘖多是进义或名为去或名为往为逝与上引声相连亦有无进义等谓身语意毕竟平等也以如是平等妙因遍一切处行菩萨道去成正觉故云等逝如是去者当知无去无来相故云无进也第三句尾啰惹是离尘垢义dhā 达rma 么ni 涅rja 惹ta 多是法生义以不如实自知三业等故即有六十心等种种尘垢今知如是尘垢毕竟等故一切障盖自然净除即是大日如来圆因一切如来功德法尔无缺是故离一切障时名为佛境界庄严种子从此种子遍于一切处发生茎叶华果成无碍力大药树王故云法生也如莲荷生大池中渐次滋蔓还能遍满大池今此种子亦是本从平等法界中出生还复遍满平等法界故次句云ma 摩hā 诃ma 摩hā 诃所谓大中之大也。

　　复次前云摩诃所出生处大后云摩诃所成就处大前是因大后是果大前是智愿大后是行大又中间兼有引声即是大无大义以大中之大无可待对故大相亦不可得如瑜伽者观心圆明遍一切处时圆明相亦不可得故名大无大。

　　复次么是大空义诃是因义因是净菩提心即是大空大空即是佛境界庄严三昧亦名萨波若慧所以重言之者言此心恒殊胜进念念增广是故大而又大也又初心不异后心初入法界时大空还是究竟法界时大空是故果即是因因又非因又诃字亦是喜义谓菩萨初得大空生而生诸佛家发起十无尽愿心大欢喜故故此真言正以诃字为体若行者思惟观照入诃字门时即得同于普贤菩萨能住佛境界庄严三昧也今但略明句义一一当以字门广释之已下例尔。

　　经云时弥勒菩萨住发生普遍大慈三昧说自心真言者如前普贤菩萨住遍一切如来境界出生无尽庄严今亦如是还遍一切如来境界而起大慈随种种众生性欲施与正法之乐虽云于一法门而得自在其实具足一切法界门如其自所通达演说心要故曰真言心也a ji taṃ ja ya 阿尔单惹野译云无能胜即是瑜伽宗中弥勒菩萨异名也就彼经义以于种种金刚事业无不究其微妙故曰无能胜者今此真言以a 阿字为体以知一切诸法本来不生但从缘起故虽复生死流转不出于如乘此如如遍一切众生趣中成正等觉是故名曰无能胜者次句转释无能胜因缘sa rva sa tva 萨婆萨埵是一切众生a śa ya 阿舍耶是心性弩竭多是至义知义逝义了知一切众生心性而随顺之也谓明见一切根缘又知种种工伎故能普遍诸趣如其性欲而充满之所以名为普遍大慈三昧又弥勒正音云mai 昧trī 底哩(二合)(引)ye 曳此云慈氏此名号即是真言以最初mai 昧字ma 么为种子么是心意亦是大空又加三昧声言自证此心即是大空三昧具含万像故则能遍发大慈若有众生能修此字门者即同慈氏菩萨也阿阇梨言若就本名以底哩(二合)(引)trī 字为种子所谓如实相无垢翳慈也。

　　经云尔时虚空藏菩萨入清净境界三昧说自心真言者谓入此三昧时即知诸佛境界毕竟清净犹如虚空是故普门漫荼罗皆悉离一切相唯是心佛自证不可示人而已自在神力出纳取与周给众生不可穷尽又如虚空正以无所有故无所不有也a 阿(去)(引)ka 迦(引)śa 舍是虚空sa 三(去)ma tā 么多是等ḍa ga tā 奴蘖多是了知亦是进逝谓知心同虚空故一切诸法皆悉等同虚空尔时以不住法具修万行用无所得为方便故亦复等同虚空故此真言正以最初长ā 阿字为体长ā 阿是发行之义言以虚空无垢菩提心虚空游步而修万行于大空中具生种种茎叶华果也故次句转释之vi ci traṃ 微唧怛囕(二合)(引)是种种奇妙显色之义va ra 嚩啰是衣dha ra 达啰是被着之义着杂色衣即是万德庄严法身亦是画作大悲漫荼罗庄严净地亦是大空镜中普现万像之义也。

　　经云尔时除盖障菩萨入悲力三昧者如普遍大慈从一切法界门出生种种利乐当知悲力亦尔以一切法界门净诸盖障拔苦众生又如阳春之月震雷奋动时蛰者皆坼故名悲力也此真言以初āḥ 阿字引声急呼者为体梵音是摄伏声即是大悲雷震也a 阿字是一切众生本心也具足一切智性但以不如实自知故名为种种盖障傍有二点是净除义也所谓除盖障者只是开此a 阿字门使佛眼清净耳āḥ 阿字引声中带三昧义行与涅槃点合故即是具足方便义也言此心障盖除时万行方便皆悉具足即是莲华台藏开敷义也是故亦用此字为如来座真言次云sa tva hi ta 萨怛缚呬多是有情利益bhyu ga ta 毗庾蘖多是发起义亦是生义明所以拔除盖障之意正为发生万行功德利益众生如莲实得离坚㲉渐出淤泥鲜荣滋茂尘水不染能令受用之者身心快乐故次句即明利益之果梵云traṃ 怛㘕者体是多声是众生识心又有如如义即心如实相所以与ra 啰字相连者言心之实相自性常净无有尘垢也上有圆点即是同于大空住在生死时亦如是入涅槃时亦如是故重言之住二边时亦如是行中道时亦如是故重言之未究竟出缠时亦如是已究竟出缠时亦如是故重言之当自在分别说次更有trāṃ trāṃ 怛㘕怛㘕字者是遣教道之迹直明证处言此中心如如相亦不可得独一不思议法界耳余义重言者同前。

　　经云尔时观自在菩萨入于普观三昧说自心及眷属真言者此即是普眼三昧如上所说大悲胎藏漫荼罗有无量法门就一一门复有无量根缘无量方便犹如虚空大海不可度量又随入一法门即具一切法界门如是不同而同不异而异唯佛智慧乃能知之入此三昧时即能于念念中以普眼遍观具足明了故名普观三昧时观自在菩萨从此三昧中以平等真语说普眼之心及得大势等法门眷属以同是莲华部故也初云萨嚩怛佗蘖多即是一切如来嚩卢(引)枳多是观言同彼十方三世诸佛所观故曰一切如来观亦名平等观金刚顶宗名为金刚眼也次句云ka ru ṇa 羯噜拏是悲ma ya 摩野是体言此普眼正以大悲为体故名悲体如铸真金为人以其自体纯是金故名为金人今此悲体亦尔是故观自在名为悲者复次常寂法身以定慧为二手亦以悲智为二手是故秘密主持金刚慧印观自在持莲华印若望三谛则是从空入假智若对三点则是如来解脱德故有观自在悲者之名持明藏中约此三目义用分为三部观自在即是莲华部主也次句云ra ra ra 啰啰啰者正明此莲华三昧离尘垢义以啰字门本不生故乃至因不可得故如来悲眼常无垢翳以对三毒垢故三道垢故凡夫声闻缘觉垢故凡夫二乘菩萨垢故三转言之乃至三眼三智所对治垢本来不生乃至因不可得故转言之次云吽者是能恐怖彼义以自心离三垢故即知一切众生心亦离三垢大悲熏心而作是念云何众生不能须臾观察而自了知是故发师子吼声欲以观自在力令一切众生离此本无之垢也复次吽字本体是贺字门贺是因义即是莲华台藏下有ū 坞声是万行䰅蕊上有大空点故具足开敷只以此诚谛之言恐怖诸障是莲华部中忿怒义也次云jaḥ 若者是生义傍有二点谓净除三垢之生令莲华种性生此真言正明增益功德义即以此字为真言体或可以最初娑字为体是无染着之义也又此得大势真言是莲华眷属重言jaṃ 髯字本体是ja 惹字门即是生义所治烦恼障生所知障生今以二障生义皆悉本来不生乃至因不可得故二障不生得真实大空生是故加以圆点次有saḥ 索字为真言体是不动义若法有有无论动与不动皆是败坏不安之相今以生不可得故于sa 娑字侧更加二点令此莲华三昧同于涅槃第一坚固不可动转此即是如来势位今此真言王持未开敷莲令不退失要当同得如是大位故名得大势也右多罗菩萨真言亦是莲华眷属ka ru ṇa 迦噜拏所谓悲者dbha ve 纳婆吠是生从于悲者而生即是从观自在眼中生也次云ta re 多丽是眼义也亦是度义今此真言以ta 多字为体多是诸法如义以一切法本不生乃至因不可得故当知无有实相以无相故如亦不可得即是如于诸法实相傍有三昧画即是万行皆如也ra 啰是六尘义以诸法非如非异故六尘皆如实相即是本性无尘名为如实知见净无垢眼。

　　复次六根六尘名为生死大海一切众生悉皆没溺其中不得边际今见六尘如实相故到佛眼彼岸故名为度重言ta ri ṇi 跢哩抳者译云极度自得度已又能普度一切众生自得普眼无尘亦令一切众生普眼无尘抳是ṇi 多声如大本有五百多罗尊皆从观自在眼生瑜伽密语以为阿弥陀佛姊妹。

　　右毗俱胝是观音眷属如持明藏中说一时执金刚于佛会中出现无量威猛眷属一切大众皆生恐怖时观自在于额上皱中现此菩萨如今人忿时额上有波浪皱文梵语谓之毗俱胝故以为名也bhi ku ṭi 毗俱胝出现时诸执金刚皆大恐怖入金刚藏身中彼寻以忿怒形进至金刚藏前金刚藏亦复恐怖入如来座下而作是言愿佛护我佛谓毗俱胝言姊妹汝住彼即住立而白佛言唯佛所教敕我当承行于是诸执金刚怖畏亦除皆大欢喜言此大悲者而能现此威猛大势甚希有也所以然者执金刚眷属用毕竟空智摧灭人法惑颠倒无复遗余乘此威猛之势并欲损坏大悲功德是故观自在者为护莲华藏故以毗俱胝三昧伏而折之然此大悲忿怒齐至中道并当止息故佛告言姊妹汝住也初云sa rva bha ya 萨婆陪也译云一切恐怖次云pra ti jñāṃ 怛啰散你又是恐怖末云吽者亦是恐怖声凡有三重恐怖义如世间一切众生于生死险道大恐怖中不觉不知乃更竖我慢幢而自恃怙故以最初毕竟空句怖之尔时诸戏论灭得入金刚实性乃至下不见众生可化上不见诸佛可求谓证涅槃而自恃怙见如来种种无尽庄严亦复谓是虚妄而欲灭之故调以大悲三昧使其柔伏尔时金刚实性已如百练纯蜡随意所为而复调之不止则伤平等大慧故复以如来威势而制止之故有三种恐怖义pra ti jñāṃ 萨破吒也译云残害即是转释此hūṃ 吽字令三种垢慢究竟无余也此真言以ta 怛字为体即是如于中道不得令增又不得令减所余字门皆当转释之且如次下ra 啰字是垢义初以有相为垢次以无相为垢第三以有无均等时不舍为垢以如于中道故即能离此三垢佗皆效此。

　　右白处尊真言此是莲华部母白是本净菩提心莲华种子所含藏处万德庄严从此出生故以为名初云怛佗蘖多尾洒野是如来境界以最初多字为真言体如于心实相即是本净菩提心次句云pra ti jñāṃ 三婆吠是从生义谓从彼如来境界生也末句云钵纳摩(二合)是莲华ma ri ti 么哩𩕳是鬘鬘谓结集众华以为严饰即莲华部众多眷属之义此又转释前句谁从如来境界生耶谓莲华鬘从彼而生故为莲华部母又此白处是本净菩提心三昧故作女天形若本净之慧即是大日如来也。

　　右马头尊真言是莲华部忿怒明王如观自在菩萨于一切法界门以普眼遍观而得自在今马头尊还以此观自在力从一切法界门大摧三障拔苦众生马头即是大精进之义也最初hūṃ 吽字义同前释khā da 佉那是啖食之义bhaṃ ja 畔惹是破坏之义pra 飒颇ti 吒jñāṃ 野是破碎令尽义也皆转释吽字谓以此莲华忿怒啖食三垢破坏三障令摧碎无余也若从一法界门则摧障不尽今从一切法界门是故殄灭无遗然此真言正以佉(引)字为体佉(引)是不可得空长声呼之即是三昧万行皆用不可得空为方便故犹如虚空不可破坏除诸法实相之外一切皆啖食之次云娜者是施义言所以驱除垢障之意正欲以如是除垢障遍施众生也余字门当广分别说。

　　经云时地藏菩萨住金刚不可坏行境界三昧者犹如金刚地轮以极坚固不可坏故能住持万物使不倾动又如大地出生种种珍宝伏藏无有穷尽含藏一切种子令不朽败渐次滋荣今此三昧亦如是能持法界众生善根种子经无量亿劫终不败亡出生实性功德无有穷尽又如金刚以是地之实性是故不可破伤今此坚固菩提心亦是第一实际乃至常在无间地狱为一切众生备受众苦亦不为烦恼所伤故以为喻也初云贺字是因义如世间种子虽有上中下性无不因地而生一切众生万善种子虽三乘种种差别无不因此金刚地生故三转言之即是三乘因义也。

　　复次如世间种子虽复从缘增长有种种类形至论地界无生无灭今此三乘种子亦复如是以所生法不可得故当知因即非因至论实体但一金刚界耳次云su ta ḍa 苏多努者是善子义以此坚固菩提心荷负世间不可倾动是则能绍如来大悲家业故以为名复次种性真正故名为善子观一切众生一毫之善皆从宝王如来种性生此是地藏菩萨最真实语正以贺字为此真言体也。

　　经云文殊师利住佛加持神力三昧者加持义已于第一品中释此菩萨通达如来甚深般若唯是佛佛自证不可授与人若离加持方便则一切有心量者所不能及是故以婴儿行反示童子之身演说人法无我蠲除戏论之法此是有迹之处非是究竟不行处然以秘密加持故令修道者藉此言诠得悟文表之旨若不开如是方便则众生处处生着不知佛慧之深也复次如上所说诸三昧一一皆遍一切法界门今此加持三昧亦复如是虽则无尽庄严遍满法界犹是如来反示童真之迹俯逮群生欲令寄此舟航存乎舍筏不可执行处为证处持瓦砾为明珠也初云he he 系系是呼召义ku 俱mā 么ra 罗ka 迦是童子vi mu kti 尾目讫底pa 钵tha 佗sthi 悉体(二合)ta 多是住解脱道者sma ra sma ra 娑么罗娑么罗是忆念忆念pra ti jñāṃ 钵啰底枳娘是先所立愿此意言唯愿童真法王子住于解脱道者忆念本誓故以普门自在加持令我速悟如来自然智慧也解脱为诸佛解脱大般涅槃此解脱道即是二种无我观佛子所行之道故此真言正以第四mā 么(引)字为体即是我义以一切法本不生故我亦本来不生更欲对谁说为无我故不观我与无我具见空与不空是名大我亦名大空皆以加持方便故作如是说究竟解脱时实亦不如所说也。

　　经云尔时金刚手住大金刚无胜三昧说自心及眷属真言曰者智度云梵音摩贺释有三义所谓大多胜以此秘密之主所持金刚慧印高广皆遍法界无有中边故名为大具有世界微尘普门眷属故名为多于一切金刚义中最为第一故名为胜能于一切法界门显示生死过患然此智体无能说其过者故名无胜能于一切法界门大破四魔军众绝其种类然此智体更无有法能破坏之者故名无胜若唯有一门之用则不名为大复次如是大慧一切众生等共有之今以三昧具足故名为无胜故还住此三昧而说真言也。

　　初句普遍归命一切诸金刚次句云战拏ca ṇḍa 译云极恶所谓暴恶乃至悉能啖食法界众生及诸贤圣无复遗余次云ma hā ro ṣa 摩贺嚧洒ṇa 拏又是大忿怒义乃至如劫烧灾火既已焚烧万物又复灭其灰烬也复次caṃ 战是一切法离迁变义ḍa 拏是一切法离怨对义是故金刚智体无能胜者ma 么是四魔义我慢义心意义皆无自性藉众缘生故即是本来不生故永离尘染自性钝故犹如大空故曰ma hā ro ṣa ṇa 摩贺嚧洒拏此又转释不可破坏之义也复次金刚智体离一切迁变以无怨对故无我无意故离尘染故无知故同于大空故广说之句末𤙖字是真言体贺是因义若法待因而成即是迁变法未离怨对悉皆可破可转今此因本不生故其性常恒不可破坏具坚固力犹若风轮下有ū 邬声即是无胜三昧上有空点故遍一切处是故名大金刚所谓金刚部中忿怒之义能于菩提树下大怖四魔也。

　　右mā ma kī 莽莫鸡真言莽是母义莫鸡是多义即十世界微尘诸执金刚之母一切如来智印皆从彼生故名多母也以最初tri 底哩字为真言体ta 多字是心如实相自性清净一切尘垢本来不生上有ī 伊声是三昧义此中慧性即是vi 毗ro 卢ca 遮na 那金刚种子还从此三昧生若就句义tra ṭ 怛啰吒是破坏义吒字半体不成兼有死义前杀四住地人后杀无明住地人非但杀一切凡夫亦杀害一切贤圣故重言之也ja yaṃ ti 若衍底译云胜生亦名甘露生此是一切无能胜者之母故名胜生此生即是不死句故名甘露之义也。

　　右金刚锁真言以最初baṃ 么字为体是缚义此缚本体不生故犹如金刚与傍na 曩字相连是大空义言此金刚之缚由大空故所为必成以此普缚众生无能解者故名金刚锁也句义云ba ddha 满驮是结护义与大空合故遍一切处皆以金刚锁而固结之乃至有一毫可缚之机终不纵舍次云mo ṭa 暮吒是坚牢之义又转释前句非同世间之缚以无常迁变易可分散也皆再言之其义同前次句云va jrā dbha ve 缚日嚧纳婆吠此云金刚生sa rva trā pra ti ha te 萨缚怛罗钵罗底贺帝所谓一切无能害者转释固结坚牢之义言此锁从金刚实性生同体密致无有间隙亦无形像可执无微迹可寻见故毕竟不可坏也。

　　又金刚部忿怒明王月黡尊真言以最初hrīṃ 纥哩淫字为真言体贺是净菩提心与风轮合故成自在力与啰字共体又加傍点故本性无尘而能涤除一切垢障上有三昧声故定慧均等威势具足于一字中具有菩提涅槃万行方便故此明王部类最多乃至具百千手操持器械也纥哩是摄召义又召请义谓摄召四魔境界所有人民次以吽字大勤勇声而恐怖之为遍成就一切金刚事业以无量门具足一切佛法故次云拨吒是叱呵义既发大勤勇声尚有刚强众生极难调者未肯顺命故复以大忿怒声而折伏之也。

　　又金刚针真言亦是金刚眷属此智印幖帜状如一股嚩日罗而极铦锐是一向专精颖利之慧从一切法界门贯穿诸法无不直达至于实际故以为名也以最初娑字为真言体以所为诚谛故则能深入法性若处处生着之人何由致之是故智者闻说su cī 素旨之名即时随义能解婆字门成立于中sa rva dha rmma 萨嚩达么是一切诸法ni vai dha ni 你吠驮𩕳是穿义次云va jra su cī 缚日罗素旨是金刚针va ra de 缚啰祢是胜愿谓以胜愿金刚针穿一切诸法也如渴乏之人一向求水无复异念故能不计功力穿彻高原当知此金刚针正是菩提心义用是故所往必通无所挂碍也。

　　又一切执金刚真言即是上文所列虚空无垢等十世界微尘数持如来差别智印者同入大金刚无胜三昧于自心中出不思议光光中现此真言满月之字字中发大音声一切大众咸普闻之如执金刚者余一切尊说真言时当知亦尔也以最初吽字为真言体其中贺字是金刚慧身下有ū 邬声谓万行以此慧身具足万行故有种种差别印名又邬字声亦是三昧义由有种种行故有种种金刚无胜三昧门上加大空者明此一一三昧门皆悉遍一切处也三是众多义明一切执金刚秘密门虽复转差别至于此字之义无不道同是故三转言之拨吒是叱呵义也又转释前句言此种种智门皆为普应众生大摧二种生死故更复转释所以断其二种业烦恼命为得二种大空生故所以重言jaṃ 髯字也。

　　又一切诸奉教者真言如世间尊贵者侍从仆役之人随教敕指麾执作众务故或名奉教者或名使者或名守卫者等皆从事区别受命亦是金刚手住大金刚无胜三昧而演说之三部使者皆通用也以最初he 系字为真言体本音是ha 贺字门即菩提心金刚种姓亦是风轮所为事业以加e 翳字声故即金刚万行三昧重言系系者谓行人极行定中之定也若释句义系系是呼召声次云kiṃ ci rā ya si 紧唧啰野徙译云何不速此是约敕之义如人处分仆使故先呼名而诫语之汝何不速为此事而久稽留欲使趣时之急令不失机会也次云gṛ hṇa 纥哩恨拏是执持义也令以金刚自在力速往执持一切众生重言之者是守护之义既持护之又当谨固持之勿令纵逸还为诸为障者之所逼夺也gā da gā da 佉那佉那是食啖义又转释前句既执持之又当啖食又极啖令尽勿使尚有遗噍类也。

　　复次对有为无为二重三障四魔故呼召执持啖食皆再言之pa ri pu ra ya 钵利补啰也是充满义sva pra ti jñāṃ 娑嚩钵罗底枳娘是本所立愿汝本立忿怒之愿欲悉食一切众生可以肥功德之身满此大贪之志故当速作也复次如大长者告语领理家事者令开府藏出种种珍宝给与求乞之人咸使虚往实归无所匮乏故云充满本所立愿也。

　　经云时释迦牟尼佛入于宝处三昧说自心及眷属真言者由此三昧故如来出现于世以如来出现故则有无量无边五乘法宝悉皆出现犹如轮王正位时世间种种伏藏自然开发又如诸宝山无所不有随诸众生有信手者则能自恣取之法华经化城喻品此中当广说也sa rva kle śa 萨嚩吉礼舍是一切烦恼ni su da na 𩕳素娜曩是摧伏sa rva dha rmma 萨嚩达么是一切法va śi da prā pta 嚩始多钵罗钵多是得自在此意言摧伏一切烦恼于一切法而得自在也以初娑字为真言体娑名为漏亦名为坚言一切有漏有为之法无力无坚而为诸众生谓有性实坚着不舍是故此法无常败坏时即便没在爱苦大海今入阿字门故则知诸漏本来不生况有坚固住者故能以此法王三昧遍破二十五有普闭一切诸恶趣门转无量尘劳尽成宝处故名为破有法王于法自在也末句云ga ga na sa ma sa ma 誐誐曩三么(引)三么者译云等虚空无等者言此三昧非但于一三千界而得自在乃于无尽诸众生界而得自在是故广博无际等同虚空又如虚空虽无所不遍而具含万像种种不同故言无等。

　　复次如宝性是一而力用不同有辟邪除毒者有愈疾者有持财者有能成就种种幻术者有能普雨众物乃至可共语使令者有能示众生宿命行业乃至贤圣大会悉于中现者故云等不等也。

　　又毫相真言是如来无量功德之所集成即宝处三昧中一种满愿如意珠也初云va ra te 嚩罗祢译云与愿次云va ra pra te 嚩罗钵罗帝是得愿如人自得财宝乃能周给济人我今本所希愿今悉满足今当施与一切众生种种诸愿也以最后hūṃ 吽字为真言体ha 贺是因义欢喜义因是一切智愿欢喜是初得此愿到修行地是故加三昧万行之声上加大空点者言以万行方便炼冶如是愿宝鉴彻空明威力具足故能出一切财宝遍施众生以此勇施之音折伏贫穷下劣者令心通泰是毫相法门中hūṃ 吽字义也又一切佛顶真言顶是第一尊胜义即是如来十八不共法异名即是宝处三昧中最难至处如轮王髻中秘宝非凡下之人皆得睹之也以最初vaṃ [金*(离-禸+ㄆ)]字为真言体嚩是心智不行处语言不及处又加大空即是遍一切处无有边际以三乘万行究竟所归会处是故三转言之又于三部最无上故于三谛中最真实际故在三德顶故所以三转言之次云hūṃ 吽字是威猛大势之声一切贤圣所不能伏者悉伏一切圣贤所不能断处悉断故于诸真言主犹若轮王悉能益其威势治其过失还约二种生死故二转言之也次云pha ṭ 拨吒转释如来忿怒之义以二重吽字故摧灭二种烦恼无复遗余令二边重障毕竟清净乃至十方诸佛八种佛顶以妙极于此故皆悉同归故云一切诸佛顶。

　　又无能胜真言是释迦眷属中忿怒明王也无能胜是不可破坏义谓于一切世界种种随类法门中遍摧诸障调伏众生故以最初dhriṃ 地𠻱字为真言体dha 驮是法界之义ra 啰是垢障尘染义与三昧大空合故转声为dhri 地哩也啰字是火轮即焚烧降伏之用以法界故无所不遍以大空故有无量门以三昧故具万行方便以二转言之故能除二重大障是故广大威猛无能制伏也次云riṃ riṃ 𠻱𠻱者以世界之障净除则亦无可待对说为法界乃名一真法界是故除去dha 驮字但存ra 啰字门啰是本净法界以加三昧声故有解脱义加大空点故有不思议义对前无量除障门皆是不思议解脱门也。

　　复次啰字是慧即佛智此中三昧即佛眼对眼故名见对智故名知以大空故毕竟净如前二字所以普门调伏众生者正为今此二字佛之知见毕竟清净者次云jriṃ 日𠻱者正体ja 惹字是生义也初句二字灭除一切过患令至第二句平等法界今此末句二字复从平等法界发生一切功德故此中以啰字为净菩提心种子以三昧画为大悲胎藏以大空点为普门无尽庄严以ja 惹字故芽茎叶华果次第开敷即是大空生也。

　　复次以初二字故具一切降伏用以次二字故具一切寂灾用以后二字故具一切增益用各有二啰字一对三种权用一对三种实用就一一啰字中以本净故白色具寂灾用以智体故黄色具增益用以火轮故赤色具降伏用此是具德忿怒是故能伏一切无有能胜之者也。

　　又无能胜明妃亦是宝处三昧中说但明王是慧明妃是定定慧合故出生一切无胜子故以为名也a pa ra ji te 阿跛啰(［引］)尔帝是无能胜ja yaṃ ti 惹衍底亦是胜之别名即是战胜之胜能降伏之义ta ni te 怛腻帝是摧伏胜境之义如来以此实语现为证验我已藉此三昧势力大破二种四魔竟汝诸佛子若能如是行之必当复法王之业勿怀疑悔也以第二pa 跛字为真言体亦名胜义谛亦名第一义谛以于一切功用皆至妙极之境故普胜一切众生即此胜相亦复本无生故尚不可得况有法能胜之者故名第一也。

　　又地神真言地为万物所依住处皆悉依之而得生长如来心地亦如是为一切众生所依处善种由之而得滋长故名持本三昧亦名普载三昧也pṛ 跛哩ṣi 体(町以反)vyai 吠(微贝反)(引)即地神名也以第三ṣi 体字为真言体正音是tha 佗字门谓一切法皆有所依住处故如来藏犹如大地今以诸法本不生故一切法所依住处皆不可得也上加ī 伊字三昧声也次有va 嚩字加以e 翳声翳是三昧亦是指物之声谓指真言之体此处出过语言之地不可示之唯观行者内证之境也ye 曳是乘义如世间车乘要因于地而得前进如来已出过一切心地不复依止进行是故离一切乘也。

　　右毗纽天真言即是世间所奉那罗延王有众多别名也今正音云vi ṣṇa ve 尾瑟拏吠此是毗纽以最初vi 尾字为真言体va 嚩字加以伊声所谓金刚大力三昧又以离言说故名毕竟空ṣṇḍa 瑟拏是进义生义如此天乘迦楼罗鸟而行空中自在无碍释迦那罗延亦复如是乘大势威猛金翅鸟王飞行毕竟空中截生死流转取所应度者故彼名号即是真实言。

　　又ru dra 噜捺啰真言即是世间所奉摩醯首罗天亦有众多异名也噜捺罗即是一种自在天乘以最初噜字为真言体以本无尘垢三昧故其心于一切法得自在法尔如是天然成就故名摩醯首罗天dra 捺罗是授与之义若以字门相释即是净法界乘也以一切世间无非净法界故当知如是宝车其数无量故能随意取与遍施众生也。

　　又风神真言vā ya vai 嚩(［引］)野吠即是风之正音以初嚩字为真言体va 缚是缚义以入阿字门故本来无缚无缚故即真解脱真解脱者即是如来也是乘义也又是一种风天乘也末后吠字是无言三昧亦是毕竟空义言此解脱风乘于毕竟空中旋转无碍是故往返神速能普度群生也。

　　又美音天真言亦名大辩天亦名辩才天是诸天中歌咏美妙者犹如毗首羯磨工于伎巧之类非乾闼婆也sā ra sva tyai 萨罗娑嚩底曳是彼名号正音即为真言又是一种妙音天乘也以初娑字为真言体是坚固义如马鸣自奏𡃤吒和罗乐五百王子思惟世间过患同时出家今此真言亦尔能以金刚讽诵令一切众生咸悟三界无常无有坚住勤修坚法成坚固身又法华云言辞柔软悦可众心随顺说诸法皆令得欢喜亦是此法门意也。

　　又ni ri ti 涅哩底真言是罗刹王也正音ra kṣa sa dhi pa tā ye 啰乞洒娑地钵多曳是言即是真言啰乞洒娑是能啖义以初字为种子是垢障义如罗刹常啖众生无有厌足如来亦尔常食一切垢障众生无有厌足也dha 驮是法界义加ī 伊字故转为dhi 地声跛多(［引］)名住以住法界三昧故名为妙住如是妙住时见一切垢障众生悉入法界藏中即能啖入腹之义若乘如是乘者迅速无比名为罗刹乘也。

　　又yaṃ ma 𦦨摩真言vai va svā tā ya 吠(无盖反)嚩娑嚩哆也是本名即为真言毗嚩娑是坚固住义以初字为真言体是无缚义所谓坚住无缚三昧亦是以理除众缚不以非法也sa 娑是谛义以离言说戏论常如法相故判决是非无有错谬是故名为法王也亦是乘义乘此如如去至法王位是名焰摩乘也。

　　又死王真言是yaṃ ma 焰摩明王主夺一切众生命根是故从无明行业生者无能出其境界是故经云无上诸世尊缘觉声闻众尚舍无常身何况诸凡夫明此死王威势最大也mṛ tya ve 没㗚底野吠即是死义以最初字为真言体ma 么是我义一切众生不观诸法念念无常故则生二种我相故系属死王不得自在是故如来以无常句而警悟之一切众生则知诸法无我若无我者谁属死王谁受诸苦耶次云tya 底野是乘如是以乘二我如实相故能断一切众生业寿之命而不为二死所拘是名死王乘也。

　　又黑夜神真言是焰摩侍后kā la 迦罗名黑trī ye 怛哩曳名夜此黑夜名即为真言黑夜晦冥是一切鬼物魑魅所行之处诸生灵等多怀恐怖衰恼之时独此神于黑夜中威势自在亦能理其眷属不令非法损恼世间如是无明黑夜亦是三界凡夫怖畏不安稳常有种种烦恼鬼魅自恣游行今黑夜真言即安住其中得不思议解脱故用最初迦(［引］)字为真言体言一切众生以无明故造虚妄业迷失正路堕在生死稠林今观此业本不生故无相无垢是故黑夜如不异大明如若舍暗求明明复成障住此无障三昧于黑夜中成最正觉名为黑夜乘也。

　　又七母真言是焰摩部主诸鬼魅之类凡有七姊妹也一名ca mu ṇḍā 左闷拏二名kau 矫吠哩三名吠瑟拏微四名kau mā ri 娇么哩五名ī ndri 印捺哩六名rau dri 唠捺哩七名bra hyā 末罗啰呬弭此七名皆是真言今云莽怛哩毗药则七母通用也ma 莽是母义句中兼有等声是众多非一之义以母类众多又为众鬼之母故以为名亦以mā 么字为真言体是无我义大空义犹如虚空以无相故不碍众生大空亦尔不碍一切烦恼故能出生种种病行以利众生故名鬼母乘也。

　　右释提桓因真言释迦是百福义以于因中作百无遮大施大会故得成此果故以为名今云释迦罗也是正音也以初释字为真言体śa 舍是本性寂义又śa 奢ma 摩tha 佗亦是止义次转释云以诸业垢本不生故复次从本性心地起诸作事及种种净妙六尘即是净佛国土庄严法身之义从一字中即具百字功德故名百福轮宝乘此百福轮宝乘名为帝释乘也。

　　右va ru ṇa 嚩噜拏龙王真言此是大海中龙也诸龙王亦可通用之a māṃ 阿半是水义pa ta 跛多是主义ye 曳助声以于一切智水法门而得自在是故名为水主以初阿字为真言体以此水本来不生常不动故又如māṃ 半(［引］)字无有此岸彼岸无所不遍无所不有同于大空故名为如来大智慧海心主自在龙王常住其中出生神变加持普门法雨润及一切末句以ye 曳字故名为水主乘也。

　　又梵天真言初句云钵啰惹译云一切生次云pa ta 跛多是主义ye 曳是助声所谓一切众生主也如劫初时梵宫寂莫无人梵天适生念时有命尽天来降又皆不见梵王终始故便作是念我等从梵王生以能生一切有情故名一切生主而实众生前际无始非是梵王所生如来亦复如是以世间一毫之善乃至诸智子等皆从佛心生故又不见如来终始故名为世间之父而实众生佛性前际无始非是如来所生也以最初pra 钵罗字为真言体pa 跛是最胜义ra 啰是净法界不为尘垢所染即是莲华胎藏一切佛子皆如是最胜胎藏生是故名胜子末句加ye 曳字故名为梵王乘也。

　　又日天子真言大日之义如初品中已说a di tyā 阿(去)(引)你底野野是彼名是故世间日常利众生者以初阿(引)字为真言体此字引声呼之是宝佛日本初不生之行亦名日出三昧亦名破暗三昧次云di 你者即转释菩提心义自开如是慧日誓当转授一切普利群生乘此如实相去毗卢遮那大日之位名为日天乘也。

　　又月天真言是瑜伽净月之义caṃ ndrā ya 战捺啰野即是月名一切世间能息除热恼施清凉乐故谓之甘露造历者传云此甘露有十六分乃至以十五分遍施众生以所余一分还生今以最初战字为真言体caṃ 战是不死义一切甘露味中无过净月三昧其服之者则离诸迁变不死不生次云da 娜者即是施众生义啰是无尘又为净月之用以加ye 曳声故所谓月天乘。

　　又诸龙真言是一切龙通用me gha 谜伽即云义śa tī 扇你是啖食义曳是助声西方谓龙为啖云也云是诸荫障盖之义能令众生昏蛰慧日不明龙能须臾尽之使大虚澄廓万像明现。

　　复次如诸龙王非但除一切云亦能兴一切云今此菩提心龙王不思议妙用亦尔能起无尽庄严云遍覆法界如娑竭罗不动本处降雨六天故此真言以最初me 谜字为体以知诸法无我故得八自在我三昧次云gha 伽者是一合义śaṃ 扇是寂义tī 你是大空以种种荫云密合之相皆本寂故无盖障同于大空本净中还起佛化之云同体密合遍于法界以加ye 曳声故名为诸龙乘也。

　　又护门二龙王真言na ndo 难奴欢喜义跛字连上转声云u pa 邬跛是近义亚义u pa na ndo 邬波难陀即第二龙名也如大龙王普雨世间作一切众生利益自观势力而生庆喜即是如来喜法门云二龙者一是慧力次小者是三昧力复次初是佛地力次小者是近佛地力初是究竟地力次小者是初发心力以秘藏之中初心势力不异后心然亦小者有差别故云次小也以初na 娜字为真言体又加空点转声而难重言大空者即是空之大空又对福智权实等种种二法门皆同大空故成不思议势力以此遍施众生即是大云普雨之义故加䭾字末后有yo 瑜声故名为二龙王乘也已上皆是释迦眷属宝处三昧中一种法界门所余未尽者下当更说也。

　　经云尔时毗卢遮那世尊乐欲说自教迹不空悉地一切佛菩萨母虚空眼明妃者如前诸大尊等各于自所通达法界门说自心及眷属真言皆欲如其性类引摄无量众生令于彼彼法门得自在故今毗卢遮那又欲令彼一切诸法界门进趣修习者乃至一毫之善功不唐捐故诸有所作无不成就如般若经初品所开示故从一一门皆生如来普门大智身故复说心王自证之教所谓摩诃般若一切佛菩萨母明妃如大品佛母品中演说其义以如来加持之教本来不生故无有足迹可寻是故不空教迹遍一切处若有迹可寻是则生灭行处非自教之迹也又此真言以初ga 誐字为体誐是行义是去来义以一切法本不生故乃至因不可得故则是一切法都无所行所谓不行色不行受想行识不行色常色无常不行色苦色乐如是我与无我净与不净空与不空有相无相有作无作有为无为寂静不寂静等皆应广说乃至一切种智亦如是复次不行亦不行何以故以一切法非是本有今无故不诳相涅槃亦不可得故曰ga ga na 伽伽那是大空义转释二字以二边不行故名为大空也此中句义誐誐曩译为虚空va ra 缚啰是胜愿la kṣa <PIC>SD-E4D0.gif</PIC>落乞洒你是相胜愿如虚空相即是净菩提心心毕竟净故无边际故离分别故故以大虚空喻之然是中复有无量功德虚空不能喻也以如是观心实相故名曰虚空眼即于如是虚空眼中莲华胎藏开敷心佛现前是故名莲华母诸佛母次句云ga ga na sa me 誐誐曩三谜者前句已说心相今更明心体包含广大等同虚空次云sa rva no 萨嚩都译云一切处u dga tā 嗢蘖多译云更无比言此等空智愿于一切法界门皆至妙极之境是故无可为譬无能及者唯佛与佛乃能知之亦兼母子两义也次云a bhi sa ra 阿避娑(［引］)啰是坚固不可坏义言此智本从金刚宝性生故不可破坏又为虚空佛母之所含养故不可破坏次云sa bha ve 三婆吠者是从生义如人胎分成就时出离胎藏如来亦尔净菩提心究竟圆满时出过一切诸观自然智生如是生时即是从大空生故云从不可坏生也jvā la nā 入嚩罗曩是光焰照明义如大威德天生时自然有光照诸世界如来亦尔适从佛母降生时大日威光遍照法界尔时毗卢遮那所愿已满而作是念我今普门具体皆从虚空眼生是故此恩难可酬报由此发诚实言归命般若波罗蜜云na mā a mu gha 曩谟阿目伽(引)nāṃ 南(引)即是归命不空者此义无所不遍故用多声呼之所以然者如世人虽复智能备足势位自在而常供养其母如来亦复如是虽为法王尊无与等然常尊重般若波罗蜜依之而住梵网以孝顺父母为心地戒义在于斯也。

　　经云复次薄伽梵为息一切障故住于火生三昧说此大摧障圣者不动主真言者如莲华眷属以马头为忿怒明王金刚眷属以月黡为忿怒明王释迦眷属以无能胜为忿怒明王今毗卢遮那自教迹中以圣不动降三世为忿怒明王以毗卢遮那普遍一切法门故当知不动尊普门成办诸事大摧一切障也ra 啰字门是毗卢遮那大忿怒火能烧一切世界使灰烬无遗今不动尊从此火中生犹如军吒利尊从执金刚火中生是故如来住于火生三昧略说此中障有二种若从种种外事因缘故者皆名外障从种种内事因缘生者皆名内障乃至此中多不和合微细之相如般若魔事品中广明复次从四住地因缘生者如为外障从无始无明住地生者名为内障此不动真言皆能坏之故此明王具大威势普能守护一切真言行人使菩提心不复动转令彼所为善业随意皆成又如世人为佛使者一切众生无能伤害而阴蔽之今此明王以承佛法威命行如来事故乃至莲华金刚手等皆悉不能制之何况波旬之类是故行者当念阎浮提三障重故常应系念修行也又初句云caṃ ṇḍa ma hā ro ṣa ṇa 战拏摩贺(［引］)噜(［引］)洒拏释名与金刚手真言大同而义小异且如左字前约金刚智门明不迁变今约莲华台上常智之身明不迁变又ḍa 拏字门一生补处菩萨尚有一死是则未离怨对如来智身本不生故则无有死是永离怨对是故不动明王能杀灌顶菩萨粗重之身断其变易之命况余三界众生即是暴恶之中又极暴恶之义ma 摩是我义hā 贺是因义乃至诸菩萨等尚有微细生故犹属众缘无常无我不得自在今如来常智离诸因缘得成八自在我无能害力故此贺(［引］)字名为风轮亦名罥索印次有ra 啰字加三昧声正是火生三昧之体与风轮和合猛威炽然即如来大忿怒义次有ṣa 洒字以本性钝故即是大慧刀印也以ra 啰字门一切诸障即是净法界故幻相本来不生则无法可破实相本来不生毕竟不可破故此慧刀都无所破也次有ḍa 拏字是大空三昧言此暴恶炽然之势从无量门皆悉遍一切处也次云spha ṭa ya 萨颇吒野是破坏义转释前句明忿怒之功也sa 娑是坚固义谓一切众生各各于所得法坚着不舍生不可破坏想今入pha 颇字门见一切法展转从众缘生犹如聚沫易可摧伏是故次明吒字是卑慢义如师子王欲与野干共战自恃材力故以为不足可敌是故说此为金刚慢加野字故名为忿怒乘也次有hūṃ 吽字即是发诚实言作师子吼声贺是如来自在力义与三昧大空合故具足普门之万行无所不遍此是中胎吽字义也次句云tra ṭ 呾啰吒是坚固义明所以大摧诸障之意正为护持佛国普令道种坚固无动无退故此中字义谓观诸法如实相即是净法界有佛无佛法尔如是离诸造作是故须弥座王不可倾动为此罥索所持者不可复解也末句hāṃ 憾(［引］)maṃ 𤚥(［引］)二字是真言体谓普门成办诸事虽种种方便不同究竟同证八自在我其归一揆当历法广分别之。

　　经云复次说降三世真言者亦是成办诸事忿怒明王此中与不动尊少有差别者不动尊是大慧火刀正以降伏为用降三世是大慧风刀正以摄召为用前真言从ra 啰字生为烧一切无智薪故此真言从ha 贺字生为除一切烦恼尘故复次如世间内外种子以火界所持故不腐不败乃至成就以风界所持故增长滋荣与时开发是故降三世真言能折伏一切刚强难化众生咸使心意柔软发生万行此其差别也所谓三世者世名贪欲瞋恚愚痴由此得有诸世间故亦是世间所执性故复次于过去世已植如是三毒根令随行业因缘生复于后世田中下如是种子是故名为三世又三世者名为三界如来以加持神力故于首陀会天初成正觉以真言威力来下四禅中尔时色像光明所知见法及诸眷属悉皆类彼诸天而复出过于彼百千万倍不可为喻诸四禅天喜惧交至怪未曾有而作是念今此处为世界中尊而又有过我境界不识其所从来是何谓也即共集会而问佛言大天随行何法威德如是尔时世尊随彼所宜闻法以三轮教化而开导之既降伏已然后次第来下遍于三界为欲调伏阎浮提众生故以补处身从兜率天下而转法轮乃至于舍卫城现大神变制诸外道及旷野鬼神诃利帝母等种种难化众生如金刚顶中广说故曰降三世也初云ha 贺者正是风轮自在之用以一切众生无不待因成故随业流转于三世中不得自在唯有毗卢遮那至第一无生际故离一切因是故自在神力旋转无碍普遍一切时处开发无量众生也三重言之以对三世义故又对愚童有识觉心三种众生故永拔三道大树开三德华故又ha 贺是喜义如入楞伽所说亦是如来大喜笑声欲授一切众生奇特记故变革威仪常度也次云vi sma ye 微萨么臾者即是奇哉怪哉之义如佛常教五停心等各有对治门今此真言则以大三毒力攘夺世间三毒所谓以贪调贪以瞋调瞋以废调痴故云奇怪复次如二乘已死之疾种种良药不能疗治今还以三种毒药救之令起故云奇怪复次金刚种子本性不生而今方便种植具生种种根茎华叶故云奇怪以末句加曳字故名为大摧乘也次句云sa rva ta tha ga tā 萨嚩怛佗(［引］)蘖多(［引］)vi ṣa ya 尾洒野是如来境界saṃ bha va 三婆嚩是生转释前句如是自在之用从何处生谓从如来境界生也此中vi 尾字是一切法语言道断处即是如来自心自证之法ṣa 洒是钝义谓布施际不异悭贪际乃至智慧际不异愚痴际是故无有定相可说亦无所乘是如来境界义以从如是境界生故虽在诸有之中而烦恼不污业不能缚犹如大风触物无碍故名三婆缚次云trai lo kya 怛𡃤(二合)(引)路(引)枳也(二合)译云三世vi ja ya 尾惹野降伏义又释前句以是义故能普胜三世而降伏之也此真言以trai 怛𡃤字为体此翻为三世三毒如实相即是净法界加三昧声是万行方便义譬如善调御师只调恶马难调之性作良马调柔之用是故未调伏时材力雄骏奔纵逸群者既调之后则堪一日千里但观种性何如耳岂易体而治之哉佛调御亦尔能调刚强生死作普门法界用亦调刚强涅槃作普门世界用是故如来三业三毒普胜世间次云hūṃ 吽者即此大调御士威猛之声也末云jaḥ 弱字是呼召惊觉之声亦是生义言一切众生与我无异皆从如来境界生也降三世风种种所为事业正为开敷增长佛菩提树是故加净除点革彼刚强凝污之性咸使滋荣若行者以诚谛言发此声时能遍入一切众生心令得醒悟也。

　　又声闻真言是释迦眷属亦于宝处三昧中说之似传写者出文不次耳初云he tu 系都是因pra tya ya 钵啰底也野是缘vi ga ta 尾誐多是离ka rmma 羯么是业ni rja ta 涅惹多是生意明自所证法离诸因缘以离因缘故则能永害业生故加hūṃ 吽声也六因四缘义此中应广说毗尼中偈云诸法从缘起如来说是因彼法因缘尽是大沙门说此偈摄三藏义亦摄此真言义故天竺相传谓之法身舍利也最初字门贺是因义所谓诸苦所因贪欲为本以加三昧万行声故即是种种灭苦道灭此因故无所依止名为涅槃tu 都字是诸法如如义声闻法中以四圣谛为四真如亦以十二因缘为住为住者即如也次云pra 钵罗(二合)者以六情不着六尘故灭尽诸爱无复巢窟是一切世间甚深难解处也故智度以圣人心中所得涅槃为第一义也tya 底也(二合)是乘如义谓灭苦之道去至涅槃中故名乘如次有尾字是灭语言三昧故舍利弗云解脱之中无有言说吾今于此不知所云ga ta 誐多是无去来义乘此去者不复来至六道中ka rmma 羯么是无作无我义ni 涅(宁逸反)是大空义声闻经中以法空为大空故云谁老死是老死亦皆邪见ja 惹是无生义所谓能自说我生已尽乃至不复更生以之故复加ta 多字也末句hūṃ 吽字以离一切因故心得自在下有三昧声故成俱解脱上有大空故得四无碍辩成无碍解脱是名大力声闻故能以此师子吼声威伏三障随佛转法轮也复次入阿字门故一切众生本来离一切因以知诸法常寂灭故化城亦灭如是无疑悔时是名决了声闻法谓能以此hūṃ 吽声普令一切闻故。

　　又缘觉真言亦是释迦眷属vaḥ 嚩是语言道断义以辟支佛智慧深利见一切集法皆是灭法也故名为证寂然界住此三昧时观诸法如涅槃相无可宣说名为极灭语言三昧以此因缘不乐说法欲满众生愿故但以神力加此一字以为真言也复次文字性离即解脱相故此va 嚩字门即是诸佛金刚语能以无言之声普遍世界若知如来常不说法者乃名具足多闻是名决定缘觉乘也又此是声闻缘觉入法界乘故用字门明义若是二乘圣者自所宣说真言即但明句义无字义也。

　　又一切诸佛菩萨心真言即是ci 真nta 多摩尼普通一切佛菩萨用初云sa rva bu ddhā bo dhi sa tva 萨嚩母驮冒(引)地萨怛缚hṛ da ya 纥哩乃耶(引)译云一切佛菩萨心以此净菩提心宝王十方三世证者无不道同故又此hṛ da ya 纥哩乃耶是枢极之心非唧多心也次句云nyā ve ca ni 宁夜吠舍𩕳是入义入一切佛菩萨心即是入于普门法界故此真言正以nya 宁夜字为体此字与前字长画中a 阿声相连a 阿是心之实相ni 宁字即同圆点是入证义亦是大空义心自证时同于大空是故离一切相而具一切无尽庄严相以加ya 也字故名为普门乘也次句na maḥ sa rva vi de 娜莫萨缚尾祢者是毗卢遮那发诚谛言普遍归命如是菩提心宝犹如轮王宝马虽复周行遍四天下去心不息如来亦尔虽万行已满恭养一切善知识心故不休息复次世尊自念往行菩萨道时常蒙如是诸佛恩故如诸菩萨初住地时无生忍时受灌顶时上如来地时皆赖十方诸佛加持建立如法华方便品中称南无诸佛亦是此意也sa rva vi de 萨缚尾祢译云与一切愿以一切智愿自满足故能施一切众生种种希愿悉皆以此因缘得满大菩提愿是故卢遮那佛欲从普门普雨众宝故先敬礼如是真多摩尼也复次sa 娑字是坚固义无所著义rva 啰嚩是法界心离苦无缚义vi 尾是大慈悲水加三昧声离语言故即无缘三昧de 祢是授与义一切众生所愿常自满足我独能施之如是无舍之施周给一国犹固不尽也。

　　又一切诸世天心真言亦是释迦眷属今不次耳初句云lā 路(引)kā 迦(引)lā 路(引)kā 迦ka 羯ra 啰ya 野者路(引)迦(引)译为世间次lo kā 路迦字以与a 阿声相连故名为阿路(引)迦是明义ka 羯ra 啰ya 野是作义作世间明者谓以此明普明照世间除其暗冥也所以然者世间即是暗冥之义以暗冥本不生故即是大日光明故以最初lā 路字为真言体la 攞是相义此相本来无相名为实相故佛能以实相身普现种种世间之身也次云一切(sa rva )天(de va )龙(na ga )药(ya )叉(kṣa )干ga 闼ndha 婆rva 阿a 修su 罗ra 迦ga 楼ru 罗ra 紧kiṃ 那na 罗ra 摩ma 睺ho 罗ra 伽ga 你di 者di 你字是等义谓此八部之外更有无量无边种种族类诸趣皆举此无相之明一以贯之次云hṛ da yā 纥哩(二合)乃耶即是心义又带多声nyā ka rṣa ya 宁夜迦羯哩洒野是摄义谓以如是一点摄一切诸世间枢极之心也末句云vi ci tra ga ti 尾唧怛啰蘖底是种种行亦是巧色义西方谓锦绣为唧怛罗此锦绣之行名一切众生所喜见身亦名一切众生语言陀罗尼亦名百千万亿旋陀罗尼种种巧明处皆从无相日中旋出还至极妙之境故名普照世间乘也。

　　又一切诸佛真言在东方大勤勇位十方佛等皆通用之初云sa rva thā 萨嚩佗译云总摄一切vi ma ti 尾么底译云无慧以无慧故则有种种疑悔故此字正译为疑vi ki ra ṇa 尾枳啰拏是除弃之义如世人谓蠲除粪秽亦用此名即是菩提树下廓然大悟时于一切种一切知见中疑悔永尽实相智生此实相身即是毗卢遮那法界身故次句云dha rma dha tu ni ja ta 达磨驮(［引］)睹涅(宁逸反)惹(［引］)多译云法界生也此中ni 涅(同前反)字名为大空三昧ja 惹是生义上带ra 啰声下有多声ra 啰是净法界心亦是如来三角大智火ta 多字是如来实相故此智生时即是从大空生末句云saṃ saṃ ha 参参贺此三字皆是种子为真言体sa 娑字正是莲华心以一切法谛不可得故名为如实知见以一切法无所著故名为佛无漏智无流故常常故不可破坏名为第一实际以加大空点故遍一切处如莲华敷故此经宗以成菩提智为华开敷佛也以对妙因妙果故对权实二用故对自证加持本迹义故对自觉觉佗义故所以再言之贺字是如来自在力正以如是自在力故从此二重莲华奋迅示现无尽庄严藏以大悲漫荼罗广义普摄众生也。

　　又du dha rṣa 讷达啰洒真言是法佛奉教者常守护漫荼罗内门住于右边译云难执持亦云难降伏以毗卢遮那大空无碍力故一切无能执持制伏之者又译云不可越亦云不可观视以常奉宣如来三昧耶教是故威势尊严无敢过越又彼光晖晖猛盛如集百千日轮一切婴童之目不能谛视欲具如是众义故存其梵名初句云du dha rṣa 讷驮啰洒即彼正音ma hā ro ṣa ṇa 摩贺(［引］)嚧洒拏是大忿怒义如前释kha da ya 佉(［引］)娜野是食啖义正以kha 佉字为真言体以诸法如虚空亦不可得故名为不可得空一切众生以不解此空故常纵诸四魔等肆意陵暴法界宫城今还用此空力驱除吞灭无复遗余又能自在摄召一切众生令入此难解难入法门普见心佛次云da 娜字者非但招入而已亦能以无量门开出如来秘宝而能施之是则法身奉教者所为事业次有ya 野字门是无乘义以无所乘故于一念中周施往反普遍十方若心有所依待则能尔也次云sa rvaṃ ta thā ga ta jñā 萨[金*(离-禸+ㄆ)]怛佗蘖多枳攘ku 矩ru 噜者此枳攘字引声故合云a jṇa 阿枳碾是教敕义所谓一切如来教敕矩噜是作义又转释前句乃至十方三世一切如来教敕皆能随教而作也又是奉宣法王教敕之意令一切如说而行不得违越也a 阿bhi 毗mu 目kha 佉真言译云相对亦是法佛奉教者与du dha rṣa 讷达啰洒相对常在门之左边故以为名最初he 系声即呼召义次云ma hā pra 摩贺钵啰ca 赞ṇḍa 拏译云极大暴恶以对前真言故亦是极忿怒义次云a bhi mu kha 阿毗目佉又转释此义以初a 阿字故能杀二十五有我倒众生以后佉字故复杀二十五有无我倒众生。

　　复次有我是二种生死集相无我是二种生死灭相以无迁变无待对故以一切悉能害之故名极暴恶也次云gra hṇa 仡哩恨拏是摄取义kha da ya 佉(引)娜野是啖食义亦已佉字为真言体明如来所以呼召之意令彼摄取二种为障者而啖食之也又此尊威力悉与前尊同等俱同不可得空为种子为相甄辨故以相对为名耳复次此不可得空义普护一切法界门是故此尊亦名极暴恶毗卢遮那亦名极㬥恶宝幢佛亦名极㬥恶华开敷佛亦名极㬥恶鼓音佛亦名极㬥恶无量寿佛亦名极㬥恶大勤勇者亦名极㬥恶虚空眼亦名极㬥恶真多摩尼亦名极㬥恶观自在亦名极㬥恶金刚手余皆以类言之如是一一门皆遍一切门展转相对非如非异故名不可思议法界宫门也次句云ki ci ra ya si 紧唧啰野徙译云何不速前已释之次云sa ma ya ma nu sma ra 三摩耶么弩娑么(二合)啰者译云忆念三昧耶亦与前义相对前真言随所教敕应作故此中互文令忆念三昧耶也。

　　又结大界真言亦是毗卢遮那住于清净法幢高峰观三昧中说譬如良将统御三军随彼材力所堪各尽其用是故尽地而守无能犯之若入此三昧者亦能部分一切法门使如提纲振领毛目尽举当知二明王二奉教四大护等皆是此中折冲御侮之用是以城池严固无敢干之若真言行人用此结周界者乃至诸圣尊等以不越三昧耶故犹尚不能坏之持律比丘如法结界作诸羯磨假使界外众僧尽集更无有方便令坏其法事也初云sa rva tra nu ga te 萨嚩怛罗弩蘖帝译云随一切遍谓周遍十方一切处所次云ba ndha ya si maṃ 满驮野徙𤚥译云结界此意云遍一切方所结界也ma hā sa ma ya 摩贺三摩野ni rja te 涅惹帝译云从大三昧耶生譬如众僧如法结界随彼久近齐未舍已来界法常生当知大三昧耶即是一切诸佛金刚羯磨是故如法结已金刚界生sma ra ṇai 娑么啰奶者译云忆持念如羯磨唱相时先诫众僧令一心和合同共忆持今亦如是普告微尘大众令忆念本誓同共加持也。

　　复次深秘释者即是共结行人心地中大界从此以后悉成金刚法界宫诸魔群道不复得入一切妙业随意皆成如此界本来不生故毕竟不可舍也a pra ti ha te 阿钵啰底贺帝是无能害义无能坏义无挂碍义dha kā 䭾迦是威光义重言之者谓极威光乃至如劫火猛焰无能逼近此是法界法尔非造作所成也次云ca ra 左啰是行义重言之者所谓极行以极行故周流速疾无处不遍又左者名无灭啰者名无障言此界非唯坚固不可破坏又有猛盛威光循环四布不可隐灭也次句云重言ba ndha 满䭾极结义da śa ni ka 娜舍你迦即是十方义以ba 满字本无缚故如是界体同于大空无缚之结终不可解故名极结复次于一微尘中结界亦遍十方故名极结也次句云sa rva ta thā ga ta 萨嚩怛佗(［引］)蘖多(［引］)nu jñā te 弩枳娘帝译云如来教pra 钵啰(二合)va ra 嚩啰译云所证dha rmma 达么名法la ddha 腊䭾名获亦是证得之义vi ja ya 尾惹野此翻为胜亦名无能胜以如是结界故于一切诸佛三昧耶教逮得如来自所证法一切诸障无能俎败其功故云无能胜也次云bha ga va ti 婆誐嚩底是德号总名即本真言主次云vi ku ri vi ku le 尾矩哩尾矩黎者皆是除义初言尾矩哩是劝令净除次云尾矩黎是已净除又初除谓净诸垢次除复净诸相次句云le 黎ra 噜pu ri 补哩是宫义处所义言此所结界内即是一切世尊离垢无相之宫所以结界之意在于界故以黎字为真言体la 攞字加三昧声万行悉皆无相即是诸佛自证心证之宫一切有心量者非其境界故复结云vi ku le 尾矩黎意明毕竟净也。

　　自此已下明种子真言。

　　又菩提心真言a 阿字门是心实相心一切法本来不生故此心即是本智当日故为毗卢遮那法门也。

　　又菩提行真言正体ā 阿(引)字是净菩提心加三昧声所谓万行此万行以实相日为幢旗故名宝幢如来也。

　　又成菩提真言aṃ 阿字是菩提心种子以加大空点遍一切处万德开敷故名娑罗树王华开敷佛也。

　　又涅槃真言aḥ 傍有二点是净除义众生自心妄想戏论净时即是涅槃虽适无所依而出生一切声字故名鼓音声如来也ha 右降三世不动尊真言皆以自在风为体hāḥ 长声呼之具足万行加涅槃点为明如来解脱力故hāṃ 加成佛点为明如来大慧力故智断相资犹如二翼皆能成办诸事。

　　又除盖障真言āḥ 阿字是一切众生佛知见性加三昧画即此心地中万善之萌今以悲力三昧决其翳瞙破其㲉故名除盖障也。

　　又观自在真言saḥ 娑字是心莲华普眼以此遍观一切世界即是自在加持蒙此加持者亦复胎藏开敷诸漏淤泥所不能染故加涅槃点也。

　　又金刚手真言vaḥ 嚩字是金刚慧印以诸法语言道断故不可坏不可转种种戏论皆灭法如涅槃欲以此慧净除一切众生故加涅槃点也。

　　又妙吉祥真言maṃ 么是心义名为大空只以大空之心自证心之大空是故更加圆点此中无德不备故名妙吉祥也。

　　又虚空眼真言gaṃ 以伽字门于法无所行故名为行如实道三世诸佛皆从此道来成正觉是故ga 伽字名之为来上加空点即是成菩提句也余如前释。

　　又法界真言raṃ 以啰字为心诸尘垢本来不生故毕竟常净上加圆点言此中缘生幻相无所不遍无所不有也。

　　又大勒勇真言khaṃ 佉字名为空空如涅槃经说乃至十地菩萨非其境界我坐道场知空等虚空故过语言道离诸因缘然诸世间徒见降魔之迹大此勒勇之号也。

　　又水自在尊真言亦持法身一德以于心水法门而得自在故以为名jaṃ 惹是不生生义如大云普雨遍生万物虽一味平等然亦随分受润种种不同是故加大空点此点亦是自在义也。

　　又多罗尊真言taṃ 多是诸法如义亦是眼义观诸法如实相无所不遍是以加大空点由此点故于眼法门而得自在能不以二相见诸佛国也。

　　又毗俱胝真言bhṛ 婆是有义加三昧声名有自在三昧诸有本自不生则无可舍故以大悲方便安住其中但调矿秽之病而不舍法若除病者即是损减阿字门也。

　　又得大势真言saṃ 与观自在相成前字加涅槃点为令出离诸垢果实成就故此字加大空点为令滋生无碍华蕊开敷故余如前释。

　　又白处尊真言paṃ 跛者名为第一义所谓涅槃以第一义不可得故发起大悲万行不证实际一切莲华眷属皆从此生能以涅槃作种种自在用故加大空点也。

　　又ha ya grī va 贺野仡哩嚩真言haṃ 此对莲华三昧中普门自在之用与不动真言其义小殊故但以短声呼之也。

　　又ya śe dha rā 耶输陀罗真言yaṃ 是莲华部明妃于庄严宝乘法门而得自在故用ya 也字为种子以加大空点故遍一切处周给群生是名普观乘亦名普门乘也。

　　又宝掌菩萨真言saṃ 梵本名ra tna pā ṇi 啰怛曩跛抳与下文地藏眷属中宝手菩萨意同图中无别位次疑有复重错误当访余本勘之。

　　又光网菩萨真言jaṃ 是文殊眷属梵音ja li nī 惹履抳此翻为网故用初字jaṃ 为种子以此光网生不可得故名常寂光此光非色非心而具种种不思议色一一皆遍法界同于大空于此光网度人门而得自在故加圆点也。

　　又释迦牟尼真言bhaḥ 婆是有义以法王三昧普现二十五有随类之身皆为净调诸有令入秘藏故加傍点也。

　　又三佛顶通用之hūṃ 吽字义如前说ṭrūṃ 吒是慢义如来无量劫来净除憍慢垢故证知法界平等无高下故得此无见顶相上加圆点即是犹如虚空无边际义也亦是万德之顶具足法王威势自在用所以皆加大空也。

　　右白伞佛顶白是大慈悲义入laṃ 攞字门一切法相不可得故毕竟常净此则如来众相之顶以白净大慈悲遍覆法界故加大空点也。

　　左胜佛顶入śa 舍字门一切诸法本性寂故此是大寂之顶故名为胜大空义如前释。

　　又最胜佛顶sī 娑是法莲华义加三昧声故䰅蕊具足此是如来寿量秘密神通之顶故名最胜也。

　　又火聚佛顶trīṃ 怛罗是如如无垢义亦是火轮义此即如来定慧光明之顶能除暗障故以为名也。

　　又除障佛顶hrūṃ 贺名离诸因缘亦名自在力此是如来力无所畏神通之顶能柔伏一切众生业垢皆令清净是故加啰字门大空义如前释。

　　又世明妃真言taṃ haṃ paṃ bhaṃ yaṃ 是一切世天种子以如来如即是世间如故以于因缘得自在故胜义涅槃不可得故二十五有本不生故一切诸乘于三界中不动不出生故是故住于宝处三昧作种种随类之身若加空点是无所不遍义种种色所为利益皆成就义也一切世天随取一字以为种子。

　　又无能胜真言hūṃ 吽字是释迦如来奋怒师子吼声其义如前释。

　　又地神真言梵音谓地神为pṛ 跛哩ṇi 体(町以反)vī 尾故以最后vī 字为种子即是金刚三昧义能持此道场地令如金刚也。

　　又ko gni nī 计舍抳真言以一切法离诸作故名为吉祥妙业三昧la 罗字是无相慧身从此慧身现加持三昧之用故加ī 伊字声也。

　　又u pa ko gni nī 邬波髻舍抳真言以一切法施不可得故名妙吉祥施愿三昧无相加持三昧如前释。

　　右ci trā 唧怛啰童子真言是妙吉祥大空三昧以具万德庄严能成一切义利故名为ci tra 唧怛罗余如前释。

　　又财慧童子真言以一切法离因缘故名妙吉祥自在神力三昧余如前释阿阇梨言文殊眷属五尊各有一承教者皆用第二li 里字为种子以使者义同故也第五请召童子真言梵本缺文梵音ā ka rṣa ṇī 阿(去)迦罗洒抳此请召名即是真言以义推之当用最初阿子与li 里字相配为种子也。

　　又除疑怪真言自此以下是除障义悲力三昧中眷属释句义中ha sa naṃ 贺娑难是喜义谓以悲力拔除一切众生恶邪疑悔之网皆使住实智中以最初见法故踊跃欢喜也当以字门广释之此是小心真言也用最初ha 字为种子或随义便趣用一字。

　　又施一切众生无畏真言释句义中rā sa naṃ 啰(引)娑难是味义谓以悲力三昧开甘露门拔除生死暗夜种子怖畏众生令见正道得至自归依处最后naṃ 难字即字真甘露味也。

　　右除一切恶趣真言释句义中dhvaṃ sa naṃ 特懵娑难是碎义谓以悲力三昧坏灭一切众生恶趣之障也dha 䭾是法界义即众生本心此心为业累所缚密致坚固不能自出今观法界本来无缚故自然出于累外是故加以大空也。

　　又救意慧真言vi ha sa naṃ 尾贺娑难总义云以种种善巧方便令得安乐即释悲力三昧中哀愍救护之意若无慧方便者尚不能自解况解一切众生是故以哀愍心遍学种种权巧名为救意慧也。

　　又大慈生真言ṭhaṃ 𡛥字是长养义以入阿字门故则是一切智地种种善萌在三障坚㲉中为渴爱日光之所焚灼不得滋长今从大悲力三昧中兴大慈云普降法雨令随性分咸得滋长故名大慈生。

　　又大悲缠真言譬如大树为蔓草所缠交固盘结不相舍离净菩提心亦尔为悲力所缠故处三界狱中如己舍宅无求出意故以为名yaṃ 焰是种种乘当引法华火宅事明之但以假名字引导诸众生故种种乘不可得也。

　　又除一切热恼真言ī 伊字名为极无生三昧所谓一切智水清净法性池一切圣人娑啰娑鸟乐游集处今以悲力三昧引导生死旷野热恼众生同入其中故以为名也。

　　又不思议慧真言ū 邬字亦是极无生三昧但法门少有差别耳以知诸法毕竟等故能以种种烦恼恶业为如来事于无间狱中受三禅乐故名不思议解脱门若入如是解脱门则能久处生死常无厌倦也。

　　又宝处真言自此已下是地藏菩萨金刚不可坏行境界三昧中法门眷属梵云ra tnā ka raḥ 啰怛曩(二合)迦罗(急呼)翻为宝作或云宝生以宝处为正也śā kya mu ti 释迦牟尼三昧是众宝生现世间处今此菩萨名是众宝所滋生处如世间地若有宝性之处常生众宝今以宝性心地常出一切众生万善之宝故以daṃ 娜字为真言以施义同于大空故遍一切处无所不出也。

　　又宝手真言如如意珠在手能随一切求者而给与之此是地藏三昧中满愿法门也ṣaṃ 洒是诸法性钝义犹如圆珠无心无意无所分别而能回顺众生各得其宜若有机思于其间则终日疲劳而所应不周矣大空义如上说。

　　又持地真言犹如大地住持万物金刚不坏境界亦复如是是万善生根处种种事业所安立处能令一毫之善经无量劫终不败亡ṅaṃ 仰是大空义上加圆点又是大空以心自证心故名大空三昧此大空中无所不有即是地持万物义也又此一真言梵本无菩萨名然捡上下诸品地藏眷属唯有五菩萨不应有此真言似复重也。

　　右宝印手真言phaṃ 颇是诸法如聚沫义如世间泡沫唯是水性自为因缘都无自体诸功德宝亦复如是唯是心水波动自为因缘毕竟不出阿字门以能照知宝性自在用之故名宝印手也。

　　右坚固意真言以净菩提心印其性常坚固故正是金刚不可坏行境界之体ṇa 拏字加大空点即是心自证心此中所为义利皆悉成就即是建立众生于实际也。

　　又虚空无垢真言自此已下是虚空藏清净境界三昧中法门眷属ha 贺是因义亦是净菩提心以一切因不可得故如净虚空远离诸相又加大空点故遍一切处自在旋转如风行空中无所挂碍也。

　　又虚空慧真言raṃ 啰字门一切诸垢本不生故名为自然净慧光又加三昧大空点故如秋天万像澄霁纤尘不动时满月照空无所不遍故以为名也。

　　又清净慧真言入ga taṃ 蘖多字门于一切法无所行而诸法如实相也以加大空点故亦复不行不分别以此妙慧心无所著遍净普门漫荼罗故以为名也。

　　又行慧真言dhī 驮字门是法界义以此入法界心犹如善财童子亲近一切善知识具修一切菩萨行是故加三昧声即万行义也raṃ 啰字即是净法界智以加大空点故于一念中具普贤道故以为名也。

　　又安慧真言安是不动不退无所畏义以此虚空无垢慧心具足一切力故独步无畏作师子吼声故以普门灭一切众生戏论故以hūṃ 𤙖字为体也。

　　又诸奉教者真言dhi 地(引)字是净法界义加万行三昧声śrī 室哩是吉祥具德义haṃ 唅字义与成办诸事大同braṃ 没蓝是遍一切处无缚无垢义当广释之一切使者奉教随取其一以为种子或随义用相应。

　　又菩萨所说真言以业性本寂故一切法离怨对故如如不可得故法界无尘故无所乘故离诸作故如上所说十佛刹土微尘菩萨众等随取一字以为真言或随义用相应也。

　　又净居天真言当于上文宝处三昧中说之经本不次耳释句义中ma ḍa ra ma 满怒罗么译云悦意dha rmma 达么是法sa bha va 三婆嚩是生言此诸天从清净法化生非同世天从业苦因缘生西方语法一切端严微妙适悦人心者通名ma ḍa ra ma 满拏罗摩也复次以净法界宫是净居义从莲华胎藏生故名悦意法生次句vi bha va ka na 尾婆嚩迦曩此翻为说回文当在句初以自从法化生能为世间说此方便也次云saṃ saṃ 参参为此真言体sa 娑是莲华义亦是生义加点故庄严具足即是大悲胎藏以对二重净居义故重云之也。

　　又诸ra kṣa sa 罗刹心真言随彼趣言音说之阿阇梨不释句义就字门有二重加rā 罗(引)字啖食二重业垢入净法界腹中是罗(引)刹义用初字为真言体也。

　　又ḍa ka nī 拏枳抳真言此是ya kṣa 药叉趣摄世间所传云属摩诃迦罗人有受其咒术者为彼所加持故好食人心故法华云若吉蔗若人吉蔗是也凡人身或有黄药如牛黄之类若彼遇而食之便得最上成就能于一日中周行四域随意所为然彼法亦不得无故杀人要知彼命期欲尽于六月内方得取之以幻术潜盗其心更用余物代之彼虽失其常性犹固未死要至命期尽时乃散坏耳vai ru ca na 毗卢遮那以降三世法门化作大黑神具大威力以灰涂身于旷野中作法悉召ḍa ka nī 拏枳抳辈而呵责之以汝常杀人故今当食汝以方便示为彼众而吞之彼等怖畏咸归命佛然后舍之制令不杀彼白佛言我若不食肉者如何自济佛言听汝食死人心彼白佛言人欲死时诸大ya kṣa 药叉等竞来争取云何可得佛言听于六月内以咒法加持之至命尽时听汝取食为调彼众令入佛慧故说此真言也ha 贺是因义以一切法皆因心有故今以ra 啰字门食之名为啖食人心更加傍点故永尽心垢住大涅槃。

　　又药叉女真言句义云持药叉女明者以女声呼之故云tṛ 驮哩以一切乘本不生故不动本处即至道场是故此乘法性自尔离诸造作本性常寂名为药叉义乘此乘者隐秘不可为喻故名为药叉乘驮哩是净法界三昧能灭种种心垢故啖食世间所余药叉真言非持明者印品中说之。

　　右pi śa ca 毗舍遮真言pi ci 比旨是其本名随彼趣言音故讹略耳毗舍遮是极苦楚义以是饿鬼趣故常为饥渴热恼之所逼切因以为名若就字门比旨是第一义谛离迁变义对二种死故重言之加三昧声言谓以大悲力故不舍苦恼众生即于其入住不思议解脱是毗舍(引)遮真实语也右bhū ta 部多真言亦是药叉之类也即随彼趣言音以为真言ga 伽去义以无所去去至三德涅槃秘密藏中成自在义重言之者究极义也当以字门广释之阿阇梨言凡真言不言种子字者于初中后随取一字或随义便取之皆得也。

　　又a su ra 阿修罗真言修罗名天以带a 阿声故名为非天故名阿修罗略说天有四种所谓生天世天净天第一义天入阿字门皆悉不可得故又成就最大身故是毗卢遮那阿修(引)罗义亦随彼趣言音以为真言当以字门广释。

　　又ma hā ra ga 摩睺罗伽真言亦随彼趣言音不释句义字门可解也凡释八部诸真言于一一字中当引世间净眼品彼趣中十自在门广分别说佗皆仿此。

　　又诸kiṃ na ra 紧那罗真言ha sa naṃ 贺散难是欢喜义次句是令佗欢喜义如来以金刚伎乐普悦一切众生皆令深乐法音踊跃欢喜乃至大迦叶等坚住实际者犹能起之况余生死中人是名法界藏中紧那罗善知识也字义如前释。

　　又一切人真言如来为彼常乐生人中者说此人趣乘若众生诵习之者永离恶道种种不闲处亦离上界诸天多诸放逸长寿难处即于人趣法门得自在故成大悲胎藏漫荼罗也。

　　复次如来生身一切皆示同人法是故此趣乘于秘密藏中能建大义阿(引)阇(引)梨(引)欲令种种性欲众生随类得解故不解句义当观所应度者以八万四千相应法藏广演字门故一一字各为种子如前一切真言所明句义且约一徒法门尔然实一一字中具无量义不可详言得意者当触类申而长之自在旋转普入一切修(引)多罗中若剂所闻坚住不进则不名无尽法门也复次此无尽法门非思量分别之所能解但行者如教修行逮得见心明道时自然如善财童子于一心中普见世界微尘数诸善知识总持一切三密法藏无所不通耳。

　　经云秘密主如是等一切真言我已宣说是中一切真言之心汝当谛听所谓阿字门念此一切诸真言心最为无上是一切真言住处当于此真言而得决定者如此经文本十世界微尘数金刚菩萨众等及无量无边随类之身于一一门各有根本真言心真言随心真言等犹如普眼法门不可胜载如来以普门身各各差别说已还复摄入a 阿字门若不如是则诸众生夫入秘藏者不知此真言心广博无边深入无际也如从毗卢遮那一念无相心中普现一切善知识一一善知识各持一法界门三密法藏今观此一一门皆悉本不生故毕竟不出如来一念无相心中以是义故当知此心最为无上是一切真言本住之处如十方世界皆住虚空而虚空的无所依若悟阿字门是一切诸真言心者则悟一切字门皆是一切真言心皆是一切真言住处皆悉最为无上也为欲分别令易解故行者当以此阿字门遍释如上诸真言义以阿字门不障诸法从缘生故若从缘生即是本不生义故当知大日真言与一切真言亦有差别亦无差别非实非虚非如非异于一心中明了无碍如是见时即是自见心明道即于此真言而得决定也。

　　毗卢遮那成佛神变加持经义释卷第七
卍新纂续藏经第 23 册 No. 0438 大日经义释


　　毗卢遮那成佛神变加持经义释卷第八

　　沙门　一行　述记

　　世间成就品第五

　　经本是第三卷初世间成就品者秘密主前问云何持真言云何彼成果世尊因此广说所持真言自此以下正明受持真言次第仪轨及作成就法也如来以甚深秘密藏不可以言说示人故假藉世间有为事相以况喻法界藏中甚深缘起若有众生通达此中世谛者自然以加持力超悟第一义谛悟第一义谛时则于世间实相倍复明了故名世间成就品也复次行者初依有相瑜伽世间成就故渐净六根面见十方诸佛乘此加持妙用游戏神变广利众生然犹乐世间悉地今观如是悉地但从众缘生故无有生灭断常去来一异皆如梦幻泡影镜像水月乾闼婆城尔时诸戏论灭故即是除一切盖障三昧故不应离此别求出世间成就也佛说偈中如真言教法成就于彼果者凡作成就先当具诸支分作前方便供养承事法其次第仪轨与持明藏常途所说大同但此中一切众缘皆成法界幖帜所为事业尽带瑜伽故苏悉地等诸经要用此宗决之方见深意此则与常途异耳传法圣者出此三千偈经为存略故于此品中若诸阿阇梨等共所通解者不复具出但举经中摄颂云如真言法教成就于彼果自此已下心想念诵法余经所秘今则具言之也阿阇梨于u 乌dyā 仗na 曩国撰出毗卢遮那供养次第法正是此品所要文多不可备载当别释之然彼中略有五分第一先当具持三昧耶学处第二次应增益守护清净行所谓每日三时如瑜伽法敬礼十方诸佛说悔众罪归依三宝舍身奉施发菩提心随喜劝请乃至回向修习三三昧耶金刚甲胄净法界心如来大护等净除魔事之法第三次修供养仪式所谓先以ra 啰字门自净心地及此秽土次当起大风轮及香水海以a 阿字门作金刚地具足严净大宝庄严然后以种子真言转作大日牟尼等刹尘大众如法请召示三昧耶奉阏伽水献莲华座次以不动慧刀净除内障金刚萨埵加持自身降伏魔已结作周界更复奉阏伽水以法界心慧刀所净供物如法供养以虚空藏明转持大供庄严云以金刚语讽咏如来真实功德观佛化云遍一切处导利群生如是具法供养已第四当起利益无尽众生心如法持诵即此品中当字字相应已下具说方便今随文释之凡行者欲修观时先当住瑜伽座以a 阿va 嚩ra 啰ha 贺kha 佉五字加持自体如悉地出现品及供养次第法中所说所以然者诸佛无上菩提虽复寂灭无相然要当以金刚身坐金刚地方可入证自余虚幻身土力所不堪瑜伽行人亦复如是欲入微细瑜伽观如来无边境界故要当以此方便自护身心又当以无垢眼观心莲华台上a 阿字门顶上置aṃ 暗字百光遍照王以此自加持故即同灌顶牟尼之位堪作金刚羯磨犹如具戒比丘乃应和合僧中同秉法事也复云行者先当一心修习心持诵法使分明谛了任运纯熟欲于现法之中作成就故当依数时相现等方便以自期致心如法作先持诵能证知障盖消灭方作具支念诵又自证知悉地前相然后应起成就漫荼罗今此经文从字字相应迄至彼等净除已皆是泛明修习持诵法迄至作成就法事时还同此法持真言也凡修习心意念诵者先依前法转种子字作本尊身如彼色相威仪寂心法喜威猛等皆如身密之印不得差谬然亦随事而转如作息灾持诵即观本尊如白玉色住于寂默之容若作增益持诵即观本尊作真金色住于法喜之容若作降伏时诵即观本尊作烈火日晖色或如绿宝玄云色住于威猛之容今此所论即是常念诵时当一一如漫荼罗本相也当于此尊心上而观圆明如净满月轮空明莹彻于中现种子或从南谟乃至娑嚩贺字次第而现以一心住于缘中故名为字字相应或此字合而成句一时炳现犹如轮像或如鬘形明白无垢循环右布亦一心住缘中故名为句句相应也行者初修习时恐心散乱当但观种子久后纯熟当稍加之见此一一真言字如淳净乳如贯明珠遍有光鬘次第流注入行者口中或从顶入阿阇梨言亦可随其面门起从一处流入然以灌顶为善也如是流入时当观遍布身分充盈浃洽恬怡内畅如甘露灌洒能令无始时来身心垢障渐次消除如观字者或观契印或观本尊流入行者身中当知亦尔或见此真言轮已当即调知气息令唇齿相着而心诵之以舌不至腭但于口中微动而不出声故瑜伽宗名为离声金刚语也持满一落叉者谓以金刚语持之令满十万遍然一是众数之母自余一切法数皆在其中若满一落叉未有证验又当更作一落叉要令成就一月二月等义皆如此也若深秘释者落叉是见义谓境界现前以心目观之一缘不乱故名一见如是住一缘时假令种种难起或化可畏形像诸散心人睹之能令狂乱或发大声假使山王亦可破碎尔时心不惊怖亦不动转故名善住一见也复次非但见之而已亦复闻之如下句说故庐山远公念佛三昧序云玄音之叩心听即同此义非但闻之而已亦复触之所谓先时多病今悉除愈先时火大增盛者今得清凉先时水大增盛者今得温养乃至入口时如甘露味又于缘中自然得悟十缘生句即是证知义也。

　　经云初字菩提心第二名为声者言最初观圆明中字此字喻如菩提心以真言妙用因此生故第二从此字出真言声犹如从菩提心起大悲万行若闻真言声时即随其义犹如藉大悲万行得悟菩提也。

　　复次梵音a 阿kṣa 乞洒ra 啰此翻为字以一切法本不生故即是菩提心义也乞洒是法尔如是非一切如来所作非作故性寂啰者言此心本净故无尘故名净菩提心从此净菩提心出如来无边语轮相故云第二名为声此是深秘释也行者初修习时既见圆明中字次从字句出真言声譬如和风谐韵铃铎亦如叩击钟磬初字既出声已运运渐微次字续即发声如是循环无有间绝流入身中冷然猗乐不可为喻如清飙扇物昏盖消除善住义亦如前说。

　　经云句想为本尊而于本处作者句是住处义即真言声中实义所归趣处犹如百川赴海亦如大悲万行皆趣涅槃故名为句句即为本尊身者如如来一一相好皆具无量福德集此相好乃成佛身此中义亦如是一一真言声具无量义集此众义成真言身且如法界生真言云达磨驮暏娑嚩婆(引)嚩句憾dha rma dhā tu sva bhā va kā haṃ 此十字各是一真言门一一门自具众义今合此字以为众名初达磨是法次驮暏是界次娑嚩婆(引)嚩是自义次句憾是我又以众名共成一句云我即法界自性故此句义共明一法界身故云句想为本尊也若就学观说者谓人先见一一真言字形色炳着次从诸字发声今又总此声字转成本尊三昧耶身在圆明中深䆳而住当知此尊即具三密以众字形色故具足身密以众字音声故具足语密以众字义趣故具足意密以三事等故当知行者一缘不乱善住三密观中次即观此尊身不作内外之想尔时见本尊身即是自身此是第二转于一相心中善住一落叉法于诸持诵门中最为胜上故云当知第二句即诸佛胜句也犹入此胜句故于普门漫荼罗种种身土随所欲见者即随意转成若欲闻彼真言声亦随念而出若心有所未悟欲咨问者本尊即随所问而为说之故能随意所期作诸成就而今世间执苏悉地等经不知秘决故如文而住诵十万遍即望悉地在身何时可获耶。

　　复次经中更说胜妙方便故云行者观住彼极圆净月轮于中谛诚想诸字如次第中置字句等而想净其命命者所谓风念随出入息彼等净除已作先持诵法谓行者如前一缘一相观圆明中本尊转作自身已尔时行者但见自身在此净月轮中一如本尊无异亦于心上具有圆明明中以诚谛心而观诸字若单字者令字字连环相接犹如贯珠若置句者亦次第右旋莹然明彻又一一字周匝皆有𦦨鬘净妙无比其圆明外亦有光明如秋夜无云凉月显照然彼用此真言为出入息息若出时此字随出息若入时字亦随入转调转寂息遍于身尔时不见别有喘息但以真言为出入息以此方便故则能灭除种种觉观戏论渐净六根又如是观时亦随义用差别如欲内寂其心即白色欲增功德即当黄色欲调伏内障即当赤色白是本净义黄是金刚不坏义亦是智光明义也如世人业寿之身以息风连持故命根不断亦因此息风运动身口作诸事业行者亦尔以此秘密加持净除其命使无始已来业寿之垢一切消除成本不生真言之命以此持功德身令不失坏方可运动三密作诸成就也若指事而言今此命者即是息风如此息风令心散动如风中灯照用不圆今作此随息方便静散乱风乃至绵绵渐微出入息断尔时圆明慧心如密室中灯恬然直上魔事不入照用无偏若能如是者方可于此生中现求悉地而作先承事法故云善住真言者次一月念诵也若行者初习持诵时亦可外观本尊心上圆明字句明现亦如前说然后随息出入若息入时此字从本尊心上入自身中若息出时复随息而出至本尊心上如是次第循环念念无间其后不见别有出入息但随于字渐更深妙无声无字但当任运出入尔时本尊身不异自身自身不异本尊也。

　　复次行者初习观时虽暂得相应犹如电光倏见倏灭纵使明白不应味着而起贡高设令隐灭亦勿追念而自忧悔但一心如说行之施功不已久久自当纯熟乃至真言声字本尊合为一体息风净除之后观此圆明欲大便大欲小便小所欲观者皆现所欲作者皆成譬如巧工得百练腊变转无碍随意施为是名初种子心行者先作字声本尊观如是合之方成种子如人初托歌罗罗时命识暖合方成种子又如已得谷种植之良田方便养育必得成果行人亦复如是已得初种子心次作一月先承事法即是种植方便也。

　　经云行者前方便一一句通达诸佛大名称说此先受持者前方便正是先持诵法当依vi ru ca na 毗卢遮那供养次第法具足修之所云一一句通达者即彼供养法中一一瑜伽道皆使明了现前如初始庄严道场时从风轮际迄至金刚地上种种庄严如彼文所说无不成就次用种子作本尊时即见尘沙菩萨众等皆悉坐莲华台布列圆光之内行者为习成就漫荼罗故当如大悲胎藏图位而布列之一一观彼身相并所持印见真言字亦闻其声至供养时即观此一华作种种华云普遍十方世界作诸佛事供养一切贤圣行者于圆明中悉具见之诸余供物当知亦尔如观化佛云时即见自身漫荼罗中一一诸尊各放无量光明光中有无量佛坐莲华台往至十方以一切众生所喜见身随众生性欲而导利之亦于圆明中具足明见次应如法持诵持诵毕已当如法供养次第第五分中出道场时行者更以诸余善品调伏其心于一一时中不亏法则具如彼说也当知十方诸佛为令持真言者已得调牛良田纯熟耕垦于现世田中布悉地种堪任降大悲雨广植供养善根故说此一月先受持法也复次今说深心持诵法谓行者如前观真言字或观契印或观本尊命风静息恬然安住时但当以慧照之而观其义如住a 阿字门时当以四不生等句而观本不生义若住金刚印时别观金刚般若义若住莲华印时别观莲华三昧义佗皆仿此今借涅槃经春池譬喻明之如学ma ha yaṃ na 摩诃衍人皆知此心识中有实相宝但以无善巧故各以有所得心竞持瓦砾谓是真琉璃珠欢喜持归还为智人所笑今以真言方便一缘善住时还由净菩提心力三障消除宝性明现然此只是观心未是证心也当尔之时不可搅令波荡又不可恐纷动故而不取之但当一心方便安详入水如龙树阿阇梨所说中道正观及此真言住心品中十缘生句徐运慧手一一披拆磔之令至宝际要令明珠在掌方是见心明道人也尔时行者若入a 阿字门即得本不生宝乃至入ha 贺字门时即得离因缘宝献涂香时即得无障碍戒宝献华时即得大慈生宝献烧香时即得遍至法界宝献灯明时即得转无明宝如是入无量门皆当广说由于一一支分皆见深意故名为一一句通达也若行者修此世间成就前方便时虽未能顿入法性亦当以无所得为方便随分修行若无般若波罗蜜气分则是三障中人顶行眷属云何能获初悉地果故大品云欲以一食供养十方各如恒河沙等诸佛及僧当学般若波罗蜜欲以一衣华香璎珞末香涂香烧香灯烛幢幡盖等供养诸佛及僧当学般若波罗蜜即此意也复次行者初一月将满时于此心供养中当有证验设令天时大旱或有种种灾患行者随用一华或涂香等供养十方诸佛回此功德愿令降雨即随其心甘泽普洽若愿所余灾患得消除者亦随其意寻皆息灭当知净心种子力用渐彰如根芽渐生宜应方便长养故更作两月供养法也。

　　经云次当随所有奉涂香华等为成正觉故回向自菩提如是于两月真言当无畏者谓于供养法中一一支分悉通达已当随其所有于日日之时办涂香华烧香灯明饮食等以普遍心供养三宝发大悲愿广及众生由自功德力与如来加持力及以法界力和合故令此功德云海等同虚空不可穷尽随行人心力势分所作皆成即以如实功德回向大菩提心愿成就悉地以福德圆满故诸障消除是故作成就时无能蔽之者犹如枝条华叶具已滋荣从此无间必成果实故云如是于两月真言当无畏次作成就法者正是守护增益此功德华令不夭伤普成熟耳。

　　复次深秘释者月喻菩提心行者入初住地时此心极圆净故名第一月从此已后用月喻之心起大悲万行供养三宝广植善根乃至入无动地名为一月供养从无动地已后复以月喻之心起无量方便智业正顺回向如来悉地迄至金刚地名为二月供养二月满已即于菩提漫荼罗作大成就若细分别者就一一地复有因根果三心例如初品中释今此品所明虽是世间成就然甚深方便隐在其中若求出世成就时还拟议此法以成秘密之分故持明藏法犹若因陀罗宗能满世间出世间种种希愿也。

　　复次如上所说次第念诵法则为世间大成就故若行者具依此法得成就时即得六根清净或悟旋陀罗尼总持不忘即以此身游诸佛刹住寿无量供养亲近诸善知识广利众生或以手挥空出种种珍宝给与诸匮乏者然尚是生身未得法性身故名为世间成就此中作成就法后品当更详说也然此法如如意珠亦能曲顺世间下劣希愿若诸行者欲作世间上中下品成就事者当参用苏悉地等诸经仍依此品修习心持诵法但能外观使得明了便可依法作诸成就不必转为自身故供养法中偈云智者如先所开示现前而观本所尊于其心月圆明中悉皆照见真言字即应次第而受持乃至令心净无垢数乃时分相现等依随经教已满足志求有相之义利真言悉地随意成是名世间具相行四支禅门复殊异也若深行阿阇梨自当于瑜伽中具识成就证验今为浅行作者略明祈请之法行者满二月已当于黑白月八日十四日十五日日月蚀日等或但于白分之内澡浴清净着新洁衣诵śāṃ ti ka 扇底迦真言而作祈请至于暮间广设供养并作护摩用童女所合缕线持作七结每结一诵真言如是都了复诵真言七遍系左臂上思惟本尊右胁而卧当于梦中见自部主或真言主或见明王或见三宝菩萨众等或见自身诵持真言作诸事业或著白衣或佗来供养或登山峰或见乘象或渡大河或升果树或乘师子牛鹿马等或乘飞鹅孔雀等一切飞禽或见美女佩带璎珞手持华瓶或于梦中受得象马车乘诸宝物等或梦得华果苏乳酪稻华等或得数珠或见澡浴清净熏馥庄严当知皆是悉地之相如苏悉地说又妙膊童子经云若行者成就转近当于持诵事业极生爱乐心不攀缘杂染之境亦无饥渴热恼等苦于诸违法外相之境心不动摇蚊虻毒虫不敢逼近毗舍遮等诸鬼不敢践履其影所出言教皆悉信受转加聪明善缀文章诸书算伎艺自然巧妙心乐善法勤勇修行身无疾患垢污若人见之及与闻名生敬念心或见伏藏于虚空中闻诸天语复见其形及乾闼婆药叉之类若见此等胜相便可作成就法也又行者欲作成就时当如苏悉地方便作光显增威等法灌沐本尊预办具缘支分自作除一切障大灌顶漫荼罗如法供养然后起首作成就法当如初品方便择治净地作漫荼罗方正四门其量八肘或七肘或五肘唯开西门于西面四肘之外作灌顶漫荼罗等中胎量唯开东门其伴侣菩萨等准同前说于大漫荼罗四角外更置三股va 缚jra 日罗(二合)中胎八叶华上及余三重各置诸尊秘密印相又于中胎佛位之前置本尊印并置一瓶所余灌顶四瓶在四隅际门外别置一瓶以降三世加持自余供养仪轨皆如第二品中说既供养已应作三种hā 护ma 摩为欲遣除vi na ya ka 毗那夜迦故应用成办诸事真言作阿毗遮噜迦a bhi ca ru ka 事为自利益故应以当部之心作补瑟征迦pu ṣṭi ka 事为息诸灾难故以当部母作扇底迦śāṃ ti ka 事如vai ro ca na 毗卢遮那眷属即以虚空眼真言或依第二品中寂灾真言如护摩法苏等诸物以三事真言各供养百遍或增加其数次为诸真言主等各供养七遍其上首诸尊亦当加之或用寂灾真言通供养百遍乃至不办者应作七遍或三遍已然后灌顶其中胎宝瓶亦如前每日以不动尊加持竟在华台上者又用正等觉心加持在四隅者四菩萨加持本尊前者用彼真言持之当令助伴次第为其灌顶或请阿阇梨令作灌顶若依苏悉地法先用军吒利瓶第四用所持真言瓶其余二瓶随意取用如彼具说也将灌顶时行者安住莲华台上观ra 啰字门自焚其身悉为灰炉已既灌洒竟还用va 嚩字门生之以秘密瑜伽观自身作大悲漫荼罗竟应以牛黄涂香𡼡香芥子线钏衣服等以自庄严复当敬礼诸尊旋绕供养为息障故更作护摩然后发遣以此因缘故诸尊欢喜令悉地速成也。

　　经云山峰或牛栏及诸河潬等四衢道一室神室大天室者是略辨作成就处所苏悉地云若上成就于池边作下成就随处而作或与真言相应之处当就彼作不依此处成就稍迟于有舍利制底中作一切内法真言皆得成就然佛生处等八大塔中最为胜上若于菩提道场作法者一切魔事不能留碍凡猛利成就于冢间作或于空室中或于一神独居之庙或迥独树下或于河边作之若欲成就药叉法者林间作之欲成就龙王法于泉边作之欲成就使者法当于人民集会之处作之若欲成就入穴法者于窟中作之此中深秘释者欲作上成就时非但选择名山超出諠卑之境多有清泉华果处亦当安住如是菩提心山超出觉观戏论多生总持功德处以内外支分相应故能以不思议法力转成世间悉地之果若不得如是高山次择平地则以牛栏为胜以离聚落愦闹又洁净故牛是修观行者调柔通达之心以生正法根身堪能续出五种醇味栏以无戏论戒命风静息于功德田中而牧养之比六根清净高山又为其次也河潬是自为洲渚之义阿含以四念处观为自洲不异洲自归不异归今此宗于本处作本尊身亦是修身观义言行者虽未得一切调柔但能造斯观者亦能涤除业垢之命断隔毗那夜迦往来行处故为次也四衢道者是所欲趣向皆通达义言行者虽未能自身作本尊像但能以声字本尊融为一相正住三密观中不为四边执诤之所障碍者自然随所趣向所作皆通故可成就如来使者之用次云一室者虽未能浑合三密但能坚住一见善护其心不为八法风雨恶觉蚊虻之所娆乱者亦可随其力分作小成就又云神室大天室者神谓本尊大天即是诸佛此中室者名大慈悲言行者虽于一见之中未能不动不转但能修本尊观明白现前诸有所作以大慈悲为本依数时相现等方便以如来神力庇卫其身有为事相无亏法则亦堪作小成就及降伏等自此以降则虽精进勤苦至终恐无成也。

　　经云彼漫荼罗处悉如金刚宫是处而结护行者作成就者此中正作法时具支方便至下品当更说之又云即以中夜分或于日出时智者应当知者有如是相现hūṃ 吽字或鼓音若复地震动及闻虚空中有悦意言辞应知如是相悉地物如意者凡悉地成时有三种相若初夜成者为下夜半为中剂明相动至日将出已来成者为上妙膊童子经云此中有三种相所谓增长气烟光现次第得获三种成就若得气出者当得世人爱敬等益烟出得转形悉地光出成持明仙洁净微细之身若作心成就者或画像动或见严身璎珞华鬘等动或从空降种种天华或微风细雨或觉地动或闻空中无形之声作如是言汝所求愿今当说之或见灯焰增长其色润泽曜如金光或复油尽光转增盛或身毛遍竖心大欢喜或闻空中天乐诸天璎珞之声或于空中见本尊身眷属围绕即应奉持阏伽五宝华香之水赞叹供养恭敬瑚跪自观功力而求诸愿既得愿已欢喜礼拜更献阏伽应对彼尊诵所受真言然后如法发遣彼中具说方便也若深释者初夜是如前觉观乃至具成就时以心犹住于相义名为初夜中夜是六根渐净不生法爱时例如小乘已过顶法尔时罪福正等从此已后转近真明是故义名中夜夜分已过剂于日出喻见心明道时尔时所成就法名为上成就也。

　　复次下成就相自如常途所论若依净六根中释者即是于瑜伽中见无量持金刚慧者以加持大师子吼说此hūṃ 吽声或诸如来以大法鼓音满其所愿或于定中见十方庄严世界普皆六种震动于虚空中说此梵音慰喻之声而实来无所从去无所至如般若萨埵波仑品中所说当知是诸行人世间大成就相也。

　　复次行者自见心明道时现觉hūṃ 吽字门故得闻大日如来语密记声动彼金刚心地生万善牙发起大悲万行遍发如是阿僧祇大愿时十方诸佛皆悉现前共以梵音慰喻当知是诸行人出世初成就相也尔时世尊欲结会此中大成就义故更说偈言。

　诸佛两足尊　　宣说于彼果　　住是真言行
　必定当成佛　　应一切种类　　常念持真言
　古佛大仙说　　故应当忆念

　　此中一切种类者即是开方便门示真实相以一一真言门悉具净菩提三句义故当知十方三世诸佛种种方便究竟归会皆趣其中是故于一切种类中尽应照见真言实义。

　　次复敦信勿令失堕于心也。

　　悉地出现品第六

　　悉地出现品者如前品所明虽能满足众生微小希愿然彼调心方便供养修行本为成办世出世间大成就事若求大成就者不于一切种类中皆见真言实义到悉地修不得成故次明悉地出现品正明如是悉地皆从法界神力中流出也谓行者观此成就之果为从调心供养诸善根力生耶从如来加持力生耶从法界力生耶若由自善根力即是从自性生若由佛加持力即是从佗性生若和合有即是共性生亦非无因缘有若谓悉地从法界力生者法界平等则无生相若出平等法界而有悉地生者则堕邪见戏论中生义不成若谓都无悉地则为诽谤如来秘密之藏当知如是悉地即于众缘起时本不生故法尔如是非是行人所作亦非佛作作不可得故乃至离诸因缘故即是心之实相即是悉地实相以实相度诸魔事故作成就时无能障蔽之者随此如意宝中所欲皆悉现前故名悉地出现品也。

　　尔时世尊以普遍加持眼复观诸大众会知已坚牢深净堪持大法为满一切愿故复说三世无量门决定智圆满法句所以然者世尊已广开示三密漫荼罗又说入无量门进趣方便竟欲令此中普皆成就悉地果故更说一切法界门决定智印此决定印是真言实相也谓以无碍净慧于一念中了三世法知彼皆从缘起无有自性以无性故不出净菩提心是故等同虚空深广无尽离诸分别如毗卢遮那法界门乃至最下世天法界门一一成就之相悉皆如是此是究竟实际万法所归会处故名圆满法句也。

　　偈初云虚空无垢无自性者正说心之实相心实相即是一切法中决定智印也以无边际无垢无分别故少分喻如虚空而实等虚空心亦复不守自性故非彼所能譬喻如是义故虽复等同虚空无相而具种种不思议权巧曲顺根缘而导利之然此权巧但从机应因缘而生是故法尔空寂常无自性以法常无性故即是本初不生本初不生即是入阿字门入阿字门即是毗卢遮那本地身也如自观心实相诸法亦然是故一切诸法皆悉甚深难见唯佛与佛乃能证之故法华云诸佛两足尊知法常无性佛种从缘起是故说一乘统论彼经深趣在斯一偈也若行者见一切从缘起法皆是毗卢遮那法界身尔时十方通同为一佛国是名毕竟净菩提心以此毕竟净菩提心随无尽法界无余众生界机应因缘一时普现色身行菩萨道于念念中供养无量善知识悟入无量诸度门如是于无量阿僧祗劫中恒殊胜进严净一切佛刹成就一切众生所作佛事未曾休息是名普贤行愿具此普贤道时能随一切众生心所思念满其种种希愿乃至施与无上菩提愿是名一切菩萨真多摩尼当知诸进趣门虽复无量至论宗极悉皆为此一事因缘三世如来更无异术故此伽陀名为三世无量门满足法句也。

　　复次有人生疑云何实际心中能作如是种种有为事故偈中更说譬喻云如世间一切诸趣及彼依报住处皆悉依空而住因空得成而虚空的无所依亦无念着起作之行今此清净法身亦复如是虽常寂然不示诸法法相而遍无余世界无所不为以从慈善根力因缘生不由惑业故云清净生也如如来不思议境界经云普贤菩萨告德藏菩萨言世尊始从然灯佛所得受记已即便入于如来不思议境界三昧常无功用自然应现无量佛事谓于虚空一毛端处有一切佛刹微尘数等诸佛世界于中或现生兜率天或从彼没下生入胎或现适生游行七步自言我今即为生死边际或现在王宫出家苦行或现降魔成等正觉转妙法轮或现住世经无量劫或复示入涅槃或一切劫为一刹那或一刹那为一切劫劫与刹那无增无减乃至一切众生未尽解脱刹那一时普于此诸世界常作如是种种佛事未曾休息而无功用如彼虚空一毛端处无量刹中念念普现诸佛种种威仪法则乃至遍空毛端量处亦复如是常作佛事利益众生穷未来际初不休息而佛刹不减微尘不增何以故一切诸法如幻焰故如彼广说故云无余清净生也。

　　次云普胜生严修此故者胜是尊先之义如世人谓旧德可师轨者为先生即是先觉是法而从胎藏生者梵云vi bhuḥ 避部是具足种种财宝以自庄严古普胜人皆因修此真言行故令世间佛种相传不断以至于今若离如是法句更有如来行者无有是处故云非佗句有难可得以能出生一切如来行故随是法句出现之处即为有佛出现世间普作照明犹如大日故云作世照明如世尊入此法明门者常遍虚空法界行普贤道无终尽时故云说极清净修行法深广无尽离分别也。

　　复次此阿利沙伽陀即是如来神力加持句修诸供养时以梵音赞叹弥善今具存之。

　　
ga ga na ma ra niḥ svā bhā va ka 
誐誐曩(引)(虚空也)么攞(无垢也)[嗨-每+(臼/工)](无也)婆嚩(二合)(自也)婆(引)嚩迦(引)(性也)(一句)
vi śva jñā na vi ci tra da 
尾湿嚩(二合)(巧也)枳娘(二合)曩(智也)尾唧怛啰(二合)(种种)那(引)
ya kā śū nya he sva bha va 
野迦(引)(授与也)(二句)舜(引)宁夜(二合)系(呼异反)(空也)娑嚩(二合)婆(去)嚩
taḥ sa da pra tya yā dhī na gaṃ bhī 
多(自性也)萨那(常也)(三句)钵罗(二合)底耶夜(引)(缘也)地曩(生也)俨避(引)
ra du rdṛ śā 
啰(甚深也)讷[嗨-每+(臼/工)][口*履](二合)奢(难见也)(四句竟)(一诵)

　　
saṃ ta taṃ tu vi śe ṣa ga si nāṃ pha la 
娑怛旦睹(恒也)尾势(引)洒(殊胜也)誐弭难(引)(往也)(一句)拨逻(果也)
ma graṃ da da te vi ciṃ ti taṃ ye tha 
莫仡谰(二合)(最上也)娜娜帝(与也)尾进[口*底]单(随所思念)(二句)拽佗(如也)
sa rva ga tī na ā la yo ga ga no bhau 
萨嚩(诸也)蘖底曩(趣也)阿(引)攞瑜(宫室也)(三句)誐誐奴(虚空也)坌
ti a saṃ ga go ca raḥ 
底(［得有］也)阿(上)僧(去)誐(无取着也)遇拶啰(行也)(四句竟)(两诵也)

　　
ta tha e ṣa vi śu ddhi dha rma tā 
怛佗(去)(引)(亦也)𪾼洒(如是也)尾秫(诗聿反)地(平)(清净也)达磨跢(引)(法也)(一句)
tri bhā vā śe ṣa vi śu ddha saṃ 
底哩(二合)婆(去)(引)嚩(平)(三有也)势(引)洒(无余也)尾秫驮(清净也)三(去)
bhā vā ca ra te tri yā gra jo 
婆嚩(生也)(二句)左啰帝(修行也)怛哩(二合)喻(引)(此也)仡啰(二合)祚(祖鲁反)
vi bhuḥ bha va te sa rva ji nai 
尾部(胜生严也)(三句)婆(去)(引)嚩帝(有也)萨嚩(一切也)尔(慈以反)乃
ka go ca ra 
迦(诸佛也)遇(引)左啰(行也)(四句竟)(三诵)

　　
na pa raṃ pa da ma sti du rla bhaṃ sa ka 
曩跛谰(非佗也)跛娜(句也)莽悉[口*底](有也)讷攞坌(难得也)(一句)索迦
lā lo kā ka raṃ ye thā ji nai 
罗(引)(遍也)路(引)迦(明也)羯㘕(作也)拽(入)佗(引)(如也)尔(准上)乃(诸佛也正翻云仁者)(二句)
ka ṣi tā su vī śu ddhi dha rma ta 
迦体跢(引)(说也)苏尾秫(上)地(极清净也)达磨跢(引)(法也)
ca ra tā tra vi ka lpa va ji tā 
左啰多(修行也)(三句)怛啰(二合)(无也)尾羯腊跛(二合)(分别也)嚩尔多(引)(离也)(四句竟)(四诵也)

　　
vi pu le dha rma gaṃ bhī ra ma vya yeḥ 
尾补犁(广也)达磨(法也)俨避啰(深也)莽嚩(无改反)曳(无尽也亦无坏也)

　　右梵本于四偈外更有此一句助声今为文便故通入四偈中也尔时大日世尊说此普门决定智印印诸种子亦印万行根牙及悉地果竟即告诸大众会言汝等各从一门皆随自所通达而现法界神力悉地流出句若诸众生随于何等法门见此法者欢喜踊跃得安乐住故此中神力亦是动用神变之义亦是增广义谓从一得多乃至无量也流出亦含多义或名为得或名为门然以流出为正也时执金刚等皆悉顶礼世尊而说是言如是法主依所教敕以蒙大师命故一心敬顺不敢有违而后乘问复请佛言唯愿世尊哀愍我等示现悉地流出句何以故于尊者薄伽梵前而自宣示所通达法非是所宜善哉世尊唯愿利益安乐未来众生故此中凡有三意一为自修惭愧谦退之行示诸行人尊师敬道仪法故二为诸圣者等各于一法界门究了通达而令法句圆满于一门中各具一切门自惟心量不能及故不敢于世尊前说所证法三为先请世尊演说普门成就法已然后诸菩萨等各从一门而演说之则条派可观法门有序今此三千偈为本存略故书不尽言若行者瑜伽成就时自当具足闻见也佛赞金刚手言善哉善哉善男子如来所说法毗奈耶称赞一法所谓有羞者佛观诸大士等虽则智慧方便无量无边自知如十四日月小分未圆满故不敢于如来前有所陈说是即善人之相故叹言善哉也梵本羞字与惭愧各殊今言有羞则兼备惭愧二法当知此二白法即是万善之因故世尊推广其义所谓以有羞故速生二事一者不作所不应作者二者则为时俗称誉名为有羞耻人今诸佛子以具惭愧心故则自观察如来种姓不越正三昧耶故为十方圣众常所称叹也。

　　复次以有羞故速生二事得与佛菩萨同处以要言之一切功德未满者能令满足得与大悲漫荼罗大众常会一处也。

　　复次以有羞故更生二法谓住尸罗生于人天尸罗是清凉义如苦热郁烝者得入八功德池遇毒病者涂以海岸栴檀灌以甘露尔时内外清凉身心安乐故名尸罗行人亦复如是以有羞故得入大般涅槃第一清净处还以方便生人天中何况世间善趣也此中当以三四五六等乃至无量法门广叹有羞义以大宗可领不复备举三隅世尊如是赞叹已又复诫令善听然后演说悉地流出相应句如生身佛放光明时光有出处所谓白毫顶相乃至足下腰下相一一相中普皆流出毗卢遮那亦尔从大悲胎藏漫荼罗身一一身法尔真言相能令悉地功德普流出瑜伽行者方便具足时得与相应故曰相应句也。

　　从此已下广明悉地支分最初明作成就人以是悉地正因故若行者道种未具法器不完则三密之果无由出现就此支分中更复分为多句第一见漫荼罗者如前得具满法事同于受大戒人从此已后乃令修学诸真言行也第二尊所印可者谓行者既得灌顶更于余日广供养阿阇梨咨受真言法要当以吉祥宝瓶次第传度如苏悉地经受真言法品中广明但此经宗更加深秘瑜伽义耳若不师师相受但执文忆度辄尔行之例如戒律如无师檀出家者非但无福反成障道虽精进苦到悉地不成也第三成就真语者谓所持真言非但而已又亲蒙本尊印验字句周圆兼作增威等法势力成就则易获加被无有疑心如苏悉地满足真言法及增威品说也第四发菩提心第五深信第六慈悲第七无有悭吝皆如第二品中释此对秘密乘中四重第四句对不离菩提心戒第五句对不舍正法戒第六句对不于众生作不饶益行戒第七句对不于正法悭吝戒若随犯一一禁者诸善功德终不得生令此四心与彼极相违故必能成就悉地果也第八住于调伏梵云难多即是已调柔义谓以十种方便学处种种调御六情根故一切三业任运调柔如驯牛良马堪可随意服乘有所至到也第九能善分别从缘生法者谓能深修观察十缘生句了知真言行门一切所作皆如幻化乃至乾闼婆城以无生无性毕竟不可得故即是空义不遮彼彼因缘合时有如是如是幻相故即是假义穷照实际不出于心故即是中义行者如是见时种种戏论灭故内外魔事无如之何方可作大成就也第十受持禁戒者此是真言行门别律仪法如苏悉地持明戒品及毗卢遮那供养法中广明能以无疑虑心敬顺奉持不越三昧耶教则诸障不起悉地速成也第十一善住众学者是真言门所应学事如前入漫荼罗品中众多支分供养法中众多支分今此作成就时众多支分等乃至缘漫荼罗工巧伎艺明处皆悉勤心咨受如说而行临事无疑不看佗面譬如比丘法中已离依止名为住位人也第十二具巧方便者谓于真言事业曲尽能事善得变通譬如规矩绳墨众匠所同而运思精微者独得其妙是故虽犯大罪若于有巧方便者则易消除虽植微善若有巧方便者则令无尽如彼回声入角飙火焚薪若不达如是权用则功力徒勤犹多滞碍也第十三勇健义如第二品阿阇梨德中说以作大成就时当有种种难起要令心不退没又不惊怖者然后可成也第十四知时非时者谓于种种事业能用悉檀方便既不先时又不后时善趣机会动而有获如坐禅读诵营事化人乃至行四威仪饮食睡眠等各有时非时相如真言行者若昼日尸卧通夜不寝之类皆不与时义会也第十五好行惠施者以乐修福事常念利佗故能于恩德悲愍二种田中广植善根以此回向悉地则所祈易果若兼济义阙徒为宿障所缠则满愿之宝去之弥远矣第十六心无怖畏者此义与前勇健少有差别如在尊严威德众中能以法自安威仪不异种种难问无怯懦心设令有所未悟亦善咨决所疑终不娆乱故外典谓之有守之人以具斯德故虽诸圣众现前时秉持法事心不迷谬也第十七勤修真言行法者谓于秘密乘中所为事业终不中路懈废更俟后缘则令当得者不得已得者退失多起障道使习与性成故此一缘例如精进波罗蜜能成五度是以毗尼中说以一心精进故得阿耨多罗三藐三菩提何况所余善法当引智度广说之第十八通达真言实义者谓如前所说一一名言成立中明识字轮之相达其深意能于众缘支分浅秘二释自在旋转曲赴众机譬如有智大臣于先陀婆一名之下得其四用悦可王意赏禄倍增故能以法界胎藏作诸成就也第十九常乐坐禅者如前品修习瑜伽种种调心方便是名悉地种子妙果亲因要令深心一缘念念无间方能有所触证自见成功若不能尔徒欲顺𪾼目之求于空中种树虽千万亿劫尚无得义何况此身能致大成就耶第二十乐作成就者此是菩萨大贪以此贪欲因缘染着种种法界不思议色犹如世人以染着六尘不能自舍故成种种业受之身故瑜伽宗受灌顶时阿阇梨立要誓言汝从今已后慎勿断贪欲以不断贪欲故则不断世间佛种也譬如巧说王膳乐学仙方具晓烹任之宜兼传飞练之决而不设方便无心服食谁能强之乎若具此二十德者乃名作成就人支分也。

　　世尊欲慰喻作成就人令深信乐不思议法性故复告金刚手言秘密主譬如欲界有自在悦满意明咒乃至一切欲处天子于此迷醉者谓佗化自在天王自以神通福智之力成此明咒能一时普应六天四域众生各各如其像类悉令悦满心愿又为欲界一切天子女化作有情无情种种五尘境界皆悉端严微妙移夺人心令彼深生味着为之迷醉如现香华伎乐饮食衣服等皆可现前受用若化女色等亦与彼更相娱乐有类生灵故云受用遍受用非但应佗而已亦复自受用之彼具贪欲愚痴神变尚尔何况大圣真言而不能普现色身行如来事耶。

　　复次如摩醯首罗天王更有明咒名胜意生能一时普现三千大千世界作一切众生利益乃至化作种种净妙资具悦可净居诸圣天尊令其受用遍受用而亦自受用之彼为大千世界主犹固神力若是何况遍一切处法界之主而不能普现色身行如来事也且置是事如世间造幻术者尚能以其咒力加持药草示现种种园林人物又如阿修罗王犹是四恶趣摄能以自真言力化为天帝释身坐于善法堂上令三十三天众皆生疑惑何况如来穷尽诸法幻际而不能以法性身作自在神变化耶又置是事如七母鬼等亦以少分自在力结作明咒能作众生疾疫灾疠亦能息之又现见世间持迦楼罗鸟咒等能摄除众毒变革寒热禁伏炽火使成清凉何况如来于一切心自在中最为第一而不能发诚谛言灭除种种灾患耶所以世尊广说诸譬喻者为彼作成就人未获悉地已来当生种种疑网或自以心力推画如是之事为定有耶为定无耶或由未达不思议缘起故取着真如实际而生是见夫清净法身无为无相而今作种种相将非虚妄耶是以世尊为令普断疑网故更复结会诸句显明中道言善男子当信如是流出句真言威德此真言威德非从真言中出亦不入众生不于持诵者处而有可得若行者以此四不生句谛观察时若有若无若亦有无若非有无等种种戏论灭故即见本不生句若见本不生句时则知诸法法相有佛无佛法尔如是住故云善男子真言加持力故法尔而生无所过越佛更自说因缘以三时不越故谓于去来现在一切诸世界中法尔众生有机则法身有应机应相关则有种种如来事业生如大海潮久来常尔终不过限。

　　次复转相释云何故如是以不思议缘生理故譬如明月在空器水澄净又无烟云诸障隔碍其间法尔影生来不可拒及其一缘互阙则去不可追逮复思量分别徒成戏论故行者作成就时但当自捡身心务使因缘备具至若有无成坏何足致疑耶。

　　复次敦劝言是故善男子当通达不思议法性常不断绝真言道以行者随顺通达不思议法性时则知诸法如幻际不异寂灭际诸法寂灭际不异如幻际已见无二际故则解如来无边感应若解如来感应则能以金刚儛戏普现色身使世间佛种常无断绝故云不断真言道也。

　　经云尔时世尊复住三世无碍力依如来加持不思议力依庄严清净藏三昧者自此已下明所持真言支分如上诸菩萨等各住三昧说自心真言今毗卢遮那亦欲宣说自心真言故先入三昧也如世间众生种种身口意业皆依于心毗卢遮那亦尔一切三世无碍智力一切神变加持不思议力皆依庄严清净藏一切众生虽本有莲华胎藏以无碍智力未圆满故未得毕竟清净以加持神力未圆满故未得毕竟庄严又一切众生虽本有三世无碍智力神变加持不思议力但以莲华胎藏未得庄严清净故照用皆不现前唯有如来具足成就故能住此三昧也。

　　复次今说三昧当知与智慧俱然以莲华胎藏清净庄严智慧即是如来常慧无有入住出相亦无可表故说如来住于庄严清净藏三昧而实如来定慧无有二相为顺常途教门分别令人易解故言佛住于三昧也梵音saṃ ma pa tya 三摩(引)钵底正是三昧入证之时即从定中为说佛心真言故出无尽界无量语表若对毗昙明义即是诸佛常声语表之业又以十方诸佛共所印成此印即是表标义也次云依法界力无等力正等觉信解力以一音声四处流出者又转释如是音声非无因缘要具三力然后生起一者不思议法界力二谓无等三昧耶力法尔应度机生则加持应生大誓海潮终不过限此是无等三昧耶力故名无等力若在行人则名诸佛加持力谓正等觉信解力是如来本行菩萨道时所集善根若在行人则名自功德力如持诵人以三事和合正回向故所愿皆得成就是故如来亦以三力和合故而出音声以从众缘起故当知此声本不生也言一音四处者如一阿字或加下画或安上点或置傍点则成四用又阿声是一或短声呼或长声呼或含声呼或呵声呼则成四名复次佛心是一或约本不生理或约本不生行或约本不生菩提或约本不生涅槃则成四义四相虽复不同而体未曾异也如来为表斯义故从圆明心中现四字门于此一体四门以一音声四处流出譬如无热池中四河流出展转无尽满于大海故云普遍一切法界与虚空等无所不至以此声字之相表示佛心即彼真言实义也初句归命一切诸如来次句微湿嚩(二合)古译谓之毗首是种种义亦是巧义目佉是门所谓种种巧度门也次云萨嚩佗(去)(引)是总摄一切法门谓十方三世一切诸佛各以无量无边巧度门种种因缘譬喻言辞演说诸法今则统而论之原其旨趣不出四字门所谓a 阿ā 阿(引)(去)aṃ 暗aḥ 恶也以a 阿字门故一切众生本有佛知见性如来以种种因缘为彼净除眼瞙使开明故法华第一句云开佛知见使得清净即是净菩提心也既得净菩提心当广示法界藏中种种不思议境界令普见一切善知识遍学一切诸度门故法华第二句云示佛知见即长ā 阿(引)字大悲万行义也已具大悲万行次以娑罗树王华开敷智成大菩提故法华第三句云悟佛知见即是aṃ 暗字义也既成佛已即以加持方便普门垂迹导利众生若众生了知常住时如来众迹都尽以无迹故名为入般涅槃故法华第四句云入佛知见即是aḥ 恶字门也字轮对如来方便智更有第五长声āḥ 恶(引)字门以无别体故此中不说若欲指文辨相即是归命句中种种如来巧度门以此五字统收一切佛法无有遗余故名为正等觉心也。

　　复次今且约一途修行次第故作浅深差别说而实五字各是一切如来智各各统收一切佛法是故下文修观时随举一心即见一切如来心以旋转无碍故名为正等觉心也世尊为显如是义故演说此真言时一一声字悉皆普遍法界于此四字各出一切字门如是一一字门展转复生一切字门从字发声当知亦尔此声从字生故以字为门故云即时一切法界诸声门从正等觉标帜之音而互出声也虽互出言音展转差别然核其本体不出阿声是故诸菩萨等闻此标帜之音即时随义知如来心展转出生一切法门亦知一切法门毕竟不出如来心是故得未曾有开敷净眼发微妙言音而说偈言奇哉真言行能具广大智此广大梵音名vi pu la 毗富攞以真言声普遍一切法界与虚空等无所不至当知佛心亦然故云广大智若此智展转流布犹如标帜之音互出声时即是成正觉句故曰若遍布此者成佛两足尊次一偈以见如是利故普令劝勉修行若净心离我缚时当得如是自在用也。

　　经云尔时薄伽梵复说此法句于正等觉心而作成就者已下明先持诵供养支分初偈先明持诵处所于供养法中广说观菩提心即是次下品中以无垢眼观自心处八叶莲华阿字门使圆镜现前光明清净然后依随经教修种种瑜伽当知此心遍布流出行者初习观时当有种种相貌但应修常而住勿作异缘久久施功不已自然明白一切疑网渐次消除故云乃至初安住不生疑虑意也此中修习瑜伽略说有二种地一者非三摩(引)呬多地二者三摩呬多地其等引名相当约瑜伽师地论广分别之今经所明但以秘密观为异耳所谓非三摩呬多地者如行者初见心莲华内a 阿字时其心任运安住从此字门光明四照以是心镜净光明故随行者所观之境皆现其中次当依所图画三昧耶秘密之身善取本尊威仪色像而谛观之初时闭目住缘方得明了其后开目普皆显现分明若欲受持正等觉心真言者当于前说四字中随取一字置在本尊心圆明上而受持之故云随取彼一心以心置于心梵本此二心字皆是纥哩乃野心非唧多心也行者初学观时若心未得调柔者当用前品中方便观此心字作净乳流注及与声轮又转声字作本尊像皆如上说以此三密加持净除无始已来三业重障乃至转寂转深命风静息尔时心不外缘恬安淡怕明镜不动大海无波自证极清净句离诸垢𪾼虽瑜伽境界炳着现前如彼高堂悬鉴无所分别以此如镜之心观此圆明本尊心上复有圆明种子倍复明净又甚微小故云不分别如镜现前甚微细也所以然者为表心种子故如以阿字门观一切法展转皆从众缘生是故核其本际毕竟无依无相以了本际常故如是知世间万法毕竟不出阿字门今观圆明种子亦复如是以见初起时极微细故则知但从心生毕竟无住无本以知无住无本故后虽修习增广乃至弥纶法界则知不异初起时是故学此观者要从微小渐至光大。

　　复次所以从小至大摄大归小者欲令行者心自在故由彼心力卷舒无碍渐能以一微尘包含无量法界以无量法界内一微尘中若深秘释者此是般若经中诸佛微细慧以出过一切心量不可示人然亦自在心加持无所不见是故义云微细非细小之谓也。

　　复次行者以常修习相应故不思议法界幖帜转更现前能观自身即是本尊身观本尊身即是自身如是不二而二二而不二若观本尊心佛为自身时即见自身在本尊心圆明中于自心上亦有微细圆明种子能令渐次增广卷舒自在若观自心中佛为本尊时即见如来在行者心圆明中于佛心上亦有微细圆明种子能令渐次增广卷舒自在皆无障碍互不相妨故云乃至本所尊自身像皆现也剂此已前名为影像成就犹属未等引地次从第二正等觉以下方入等引地能于观行心中见佛真实加持身故法华明深信解相则为见佛常在耆阇崛山普贤观云十方诸佛色身不灭我浊恶眼障故不见今此经宗以行者净心为因如来净心为缘从于心因缘生故名自见心佛如是见时不离本不生句故名真实加持身不同散心人等心外见佛又不同初学观人但得影像成就也。

　　偈云于镜漫荼罗者谓如先观自身作本尊三昧耶身竟又观心处圆明清净微妙喻如圆镜镜中有八叶大莲华王鲜白严好𩯭蕊具足如前于华台上有种子字转此种子色声义趣即见大日如来真实加持身如在甚深窟中住于三昧首戴发冠通身普放无量光明相好庄严不可穷尽尔时行者以蒙法光所照心转开明自然悟解十缘生句了知如是妙色不异于空虽复本性常空不异于色色相既尔心义亦然以色心皆入阿字门故则知心性本寂犹如虚空离一切执诤戏论过诸魔事是名无相成就初种子心亦名秘密观门三摩(引)呬多地对法华经即六根清净位人约涅槃经即是池珠影现时也从此以后渐运巧方便安徐入水是观色像身时转解法门身当知正觉句者即对此经初品明菩提心相正等觉显现之义以明珠在掌故名为显现非但遥观见之也镜漫荼罗是净菩提心诸法不能动义大莲华王座是妙法胎藏不染污常住义深䆳而住即是深入无际义总持发髻冠即是万德圆满义若就浅略明义但云持髻冠此持字即具陀罗尼声谓上穷万德之顶毕竟同归譬如揽结众髻戴之在首故译者欲兼浅秘二释故具云总持也次云围绕无量光即是初品偈中无量智成就义故涅槃经云夫光明者名为智慧如琉璃光菩萨事中广说次云离妄执分别是初品偈中越百六十心义本寂如虚空是初品偈中本来寂无相义以上文菩提心印捡之节节相对故知此中第二深秘释正以净菩提心为悉地种子也若用此品第二正觉句望前品所明第二诸佛胜句也已是一重深秘更约觉观分证言之又是一重深秘入一一地各有初种子心及三月持诵义转复深秘随行者心量浅深皆可作诸成就故此不空悉地其义无边也次云摄意者从一至一十亦是一若至一百一千一万等亦皆是一一以遍多时故乃至多时能自见也梵云三摩(引)呬多是等引义亦是摄心一境之义即一心义也次第二月者涂香等奉作饶益众生诸种种类如前世间行中亦有涂香等供养此中复说者意与前殊异也此中已得等引其心清净调柔随事能成随奉一香即能如实遍满法界普遍一切众生界作种种利益随事皆成如华严经回向中广说其相如香华者随有一切所作亦复如是无不成就大作佛事也又佗月者此中有两月行即到初地也(更问)舍离利养者以文解之即是舍于八法违顺之事为妨道故若作秘意是此菩萨大种善根此报无尽现得无量法门功德之宝不应于中而生取着若生法爱则不速入正位故须舍此利养也彼时行者复更如理思惟即菩提心而发悲愿称理而起故言如理思惟也此中思惟意者谓如是应理思惟而得自在谓行者住瑜伽得成就也谓我当自在安乐一切众生得一切无障即是发决定悲愿云何众生同有如是觉性而不自了受大苦恼耶即生大勇猛心要当以无数方便而成就之必定皆令到一切智地除彼一切垢障使无有余也或复发愿愿以如来称赞悉地乐欲当成者谓如来无量知见究竟成就巧度妙权若不得此云何能以一大事因缘而出于世如是诸佛所称叹微妙方便我当速成也乐欲即是志愿也或时一切众生诸愿满足无障盖应理而生攀缘者如是瑜伽无有障碍以如是攀缘而念诵也谓以我功德拔一切苦等以大悲心满一切众生之所希愿拔除彼大苦而与现乐亦能成就何以故以行者自心无垢障故即有大势力能又为众生随分除障由彼我无障因缘即能随事成就也此即普贤行愿也此相云何谓生如是大悲之愿傍生界中互相啖食之苦皆令永除饿鬼趣中乏少饮食常令充满地狱趣中无量极苦皆令除灭以我功德故者以我所生无量胜福佗月舍利养谓第三月于内外无所贪著名舍利养然外事论不求不受施也舍此利养而施众生由真言行故皆得成就也及此余门思惟频频悲发者此等悲愿有无量种不可具言初一月二月持诵亦复如是发愿但初二月但以信解心作然未好成第三月所愿皆成故回向自佗也行者若得意时随事而作如是频以大悲之水而洗其心渐令此菩提心有大势力迄至第十一地以来渐渐力用增皆由此也初一月菩提心次月观佛形像名正觉句第三住真言离一切相名三月亦名三落叉也次又广大加持三种句想念谓如来加持神力由三句得成今欲行如来事故思想念此三句也一者以我功德力故二者周遍法界故三者如来神力故此三句和合而广大加持力生如是念已应诵念此句此是一切真言心也取三句功德随取华等以心念加之如华即以华真言如香即以香真言加之乃至一切处拔苦与乐献佛等皆成也若不用本真言加之用后明妃亦成以我功德力于此众生界周遍如来加持力等法界及诸义利思念欲饶益一切诸众生彼一切如理当得缘念由住理故随所缘念而成也乃至除苦苦即除等以我功德力故以如来加持力故以法界平等力故以此三缘合故则能成就不思议业也如此作者当知应理故言当得如理也。

　　大毗卢遮那成佛神变加持经义释卷第八
卍新纂续藏经第 23 册 No. 0438 大日经义释


　　毗卢遮那成佛神变加持经义释卷第九

　　沙门　一行　述记

　　　　悉地出现品第六之余

　　尔时如来复说虚空等力虚空藏转明妃真言曰者犹如虚空不可破坏一切无能胜者故名虚空等力又藏者如人有大宝藏随所欲者自在取之不受贫乏如来虚空大之藏亦复如是一切利乐众生事皆从中出无量法宝自在而取无穷竭故名虚空藏也转明者转是能生之义能生此藏能生一切佛事也如前所发悲愿谓如以一华供养时运心遍一切佛及凡圣皆献已即回向一切智智诸受我施者愿以此力令我得如上愿如是愿已以此真言加之无不成也。

　　
na maḥ sa rva ta thā ga te bhyā vi śvā mu khe bhyaḥ sa rva thā 
初敬礼一切如来等　　巧门等(亦是种种门等也)萨嚩佗(引)(一切也)
khaṃ u dga te spha 
欠(平声)(空也通上言一切皆空也此是种子字也)邬特揭(二合)底(生也)萨泮(二合)
ra hī maṃ ga ga na kaṃ svā hā 
啰醯𤚥(普遍也)伽伽那剑(虚空也)娑婆(二合)诃

　　此即虚空藏虚空等力之义于一切法空中而生此物普遍一切虚空也诵持此者随以一华奉献令遍法界上献一切圣贤下施一切有情已于中发如上大愿以此真言加之皆得成就如从藏中自取宝物无不随心也诵此三遍随所思念彼亦成也(凡所献华等以三种力回向而以此明加之一切随意［成］也谓以一华献一切佛等自在成也)次满月作成就者先供养承事已得成就之相然后于白月十五日作持诵法即是满月也随上中下事作成就法上事山峰中事牛栏下事寒林其河滩等通上中下成也或随意所乐处作之于山峰等处造漫荼罗初第一重周匝画金刚此坛三重作皆以金刚为界其方神诸佛菩萨等在后有说处此中未分别也此中布列诸尊总同前位但以金刚相连结为异耳所画金刚周匝为界画此皆令清净令无过作之无过谓圆整端妙也<PIC>X23041001.gif</PIC>其金刚相周匝如此悉皆黄色即是金刚色也此有三事同于金刚色同于金刚体同金刚名同金刚也净同金刚即是净妙同金刚也以此三事同于金刚无有能破坏者无能胜者无能降伏者若作此金刚界已令诸为障者悉皆迷惑无敢娆者既得离障则所成药物易得成办也云四方角者此有二义谓坛正四方作又金刚印亦四方作亦正当四方面也云金刚结者如上周匝安金刚皆股股相连即是金刚结义也安一门并缘(缘即是如上所说开一路空处为外缘也)相应者谓此门随事相应也上成就门向东中成就向北及西下成就令门向南也其界金刚相连亦是金刚义二守门者为作成就之物最须守护以此守门为要即是上所说威光难视及相向守门者也皆竖指为印(印在下说)二俱赤白作极忿怒之形角置gu 输ra 罗并焰即是独股金刚但有角处皆置之也(有焰)<PIC>X23041002.gif</PIC>中金刚安同喜座四方处相对者于漫荼罗最中置十字羯磨金刚<PIC>X23041003.gif</PIC>令正四方(正当四方面也)于彼上作大莲八叶并蕊(在金刚上作也)此即同于金刚之座故言金刚同也结金刚印即是结金刚手五股印故云金刚智者金刚印也当稽首一切诸佛数数彼处作护药物作净者彼礼佛时如上所说广大悲愿数数自誓运心弘普誓不为己乃为一切众生故成此药物愿加持力令速成就以此成故能利一切众生也其护药物具有多法广本有之凡取药时须解法用市求自采亦有方轨乃至作护作净皆有次第法用及光显等此中未具当宜更问也(或苏悉地等可通用也)作净已彼持诵时亦有初中上成相若得无障成就者上成有三相谓初夜暖生中夜烟起五更焰出中成有二相谓除焰出下成有一相谓但暖生转谓从少得多从烟得焰等也既得成已或食或持能得自在游诸佛刹从一至一住寿无量劫数威光自在于生死自在以于生死自在故即是真佛子也(世界上行即是履世界行也)物成已以金刚印护自身护本尊护物方取之为五分师(一)及先成就仙(二)助伴(三)己身(四)及佛也(五)佛物随彼所生于三宝处用先成就仙物若有仙来取当与之不来取分为二分一与伴一自取师物若师在佗方当为掌之待来与之若师不在缘彼所生为作功德也刀等不可分亦标心为剂也从初至末皆用金刚自护护物乃至了也于一切世界能普现色身作大佛事其供养药亦有方法谓献诸佛(［经云转供养者得成就已持至十方随意数献十方佛也］)及与阿阇梨助伴各有分数方法(当更［问之］)若得如此成就者是名有分别成就也以药物等事犹是事相之法故名有分别成就也因此有分别而得无分别成就也此约分别为因也依此有分别而得无分别果者无为无相不思议无漏之果虽非因成而以有分别为因能成此无漏无为之果也。

　　经云秘密主一切世界现在等如来应正等觉方便波罗蜜多通达彼如是一切分别本性空知方便波罗蜜多力无为以有为作眷属相应众生等现法界遍者谓无为之果而以有为方便能成此事不可思议现在未来过去三世佛皆以通达方便波罗蜜故而说此法门也举三世佛欲明同以此文入也虽复设此有为方便然即了此分别之法本性常空如是因缘起法离于生灭断常一异去来但如幻化不异中道若舍离此而求无分别体不可得也以无为之性即不异有为了达如是甚深缘起法故能以此有为即成无为之果也是故一切三世如来以方便力故虽证法界而能从此无为无作本体之果而以有为作诸眷属如大日如来于自证之德以加持力故(而于无为以有为为表者本性无所为因有所为而能成无为也展转相应者未持诵时性本不净由持诵得清净今为度众生故复现不清净身此不净身复为佗作［净］绿名展转相应也还从无为生有为为表也)现十世界微尘金刚菩萨一一以真言门引摄众生皆令得至无为之果是也以此方便遍于法界普应一切众生令得义利也见法安乐住欢喜心长寿得五欲戏喜笑受斯佛世尊供养作此一切世人不信毁生句得如上事此义利见如来菩萨真言行道次第欢喜心说者谓诸如来以方便故从无为界以加持力不舍众生随应示现或令见法住安乐行或发欢喜心(即法喜初地也)或得长寿无数劫恒睹佛兴世或得净妙五欲以自娱乐又能供养一切如来此事无方便者不能信也彼作是念真言之体即同法界无为无作云何能成是事若生是事即是有相分别云何应理耶是故生毁也然此中佛有秘密之意无方便故不能解了此中以心自在说为长寿如此寿量即是如来法寿之命五欲者谓四无量及菩提心一切圣人以此现法而自娱乐供养如来即是真法供养法身佛也若行者依佛方便甚深缘生得世法成就即于此中观本性空即是无为成就如是不思议法凡夫自不能信了然诸佛如来及菩萨等见此义利故说此真言行次第之道不可谤为无也何以故如余菩萨为求无上道故难行苦行如救头然经无量劫尚不能得如此成就了此真言行者若具方便一生可成就也以知甚深缘起十喻义故以真言等虽作种种成就而无取着不异于如是故微妙速疾也。

　　次明所成药物谓如上先一月一洛叉次二月持诵已作漫荼罗于中置此所成物而作念诵更三洛叉方成也此漫荼罗神位等即与大悲胎藏同故此中不说之但以所欲成物置中以大日如来置方隅(更问)幢以竹为茎缠以净叠更县垂一丈以来如幡状上作层形其上安拔折罗也刀以镔作骨柄伞有上中下成谓金银孔雀也舄履以皮作先种种熏洗极净无气更以药持之乃至火不能烧又极香方中用也如意取净好宝置之幢上眼药用安膳那作此安膳那有二种一极轻逆水而上(更问)牛黄者更有无量药谓空青朱沙雄雌黄等皆方可成就又金刚杵等无量物亦可成大本具说方轨苏悉地亦有次第也如履舄得成即可乘之游佛刹无碍眼药成即见十方佛刹余可解又有画作鸟兽种种形随取其一作法成即堪乘御往十方佛刹自在也或以法加童男女亦令彼成就以为供侍即游十方刹也西方有一人成引五百人升空而去不知所之此法成即是持明仙也此物随心所欲作之彼持诵时亦得境界令作如是如是物也或可运心作无物而作亦得成矣。

　　经云一切世人所不能信彼人得之谓作成就人也不能可信希奇之事皆能得之也故云善男女方便具欲求之物但以自心自在唯如是得成就也彼自心自在唯如是成就者谓随意所欲唯心所转即成也唯谓用自心不藉余缘唯亦是暂义言才心念即成也。

　　秘密主因果欲乐依秘密主非彼愚夫之所知者若人于此真言行中作如是念我今行如是因当得如是之果当知此非正说也唯是愚夫虚妄计耳何以故有诸外道说一切法从我而生(［若如是自在喜故即与不喜故不与等如是等人不能解此道也］)则是万物皆从因生若从因生此因即有自性若有自性即堕常见常见常法云何能生若因灭果生即断灭法云何能生意云因者因空因既空何有果也如中论智度中广破当知此因以智观察尚不得其原此因无依无依即是本来不生本来不生之因何能生果故知彼果本来不生也因非实有因既非真实终不能生实果当知果本不生也又复是因本性空寂当知果相亦复如是若于如是缘起法中而言有因有果即是遍计所执堕于断常一异不入中道是故证知如是真言永离因业之相即是法界不思议界也又因是有所作法因既有作作当知果亦有所作既有所作何能成真实当知果离于因业以此因果等相妄想故有正观察之本无所住无所住故果体不生即同无为也是故行者若作是念我诵真言修真言行当得成果徒自欺耳此真言者虽从缘起而实无作从本以来法界无生无灭非净非染法体如是云何得成耶当知真言行者但以方便自净其心若三业清净当于是中自得明了而自觉悟也譬如有人梦中修行种种六度而净佛国觉已则无成果之相但是一念无明心中有因果万行耳又如暗室之中而有宝藏若以方便然大明灯虽因缘生灭推不可得本同于空然亦明法任运而起以明因缘则见宝藏非此宝藏因方便生也修真言行者本为除遣惑业当体悟法界无生灭净染离诸分别知此真言之体即是法界之体也若了知真言之体即同法界等于大空自然能得无相三昧也由无相三昧故悉地现前当生如是信解也。

　　次金刚手复问佛唯愿复说正等觉句悉地成就句即是如上所说一字能生四字乃至遍满法界此即是佛心句今问此中成就之法也诸见此法善男子善女人等欢喜心安乐受而住者此即是随于此中而修学者若得成就名见法也成就者谓即以此生而得见谛也彼见法者闻佛说此成就之法必当深得法喜住安乐行现法乐住故请问也经云不害法界意言非此法界中有所妨碍也乃至受种种世乐而世乐即是法界终不因此而妨损法界也非法界不害何以故世尊法界不思议界一切如来应正等觉说是故世尊法界不可破坏修行真言行菩萨得是者然此四字究竟成就与法界无所妨害也此四字句皆是佛心岂以佛心而妨法界耶住此成就者及法界无二无别无相妨碍此悉地彼法界都无所妨何以故法界不思议故是故无量佛得道成就而法界不增无量众生灭度法界不减若众生胜进亦非加益若破烦恼亦无所损即不思议界性同金刚不可破坏若有妨碍则有彼此有彼此则可破坏今即无妨碍故不可破坏也此不坏亦是不可分析之义谓种种门种种世出世事同一法界不可分析令成别体也若能如是通达即是得见法成就也时佛赞叹金刚手善哉善哉汝复善哉者叹彼能问如是大事因缘故重叹也汝哀愍未来修真言行者故发如此之问汝今谛听吾为汝说也谛听谛听善思念之吾为汝说如是者此意言汝谛听善思念之吾为汝说如是事也次言如是世尊者金刚手愿欲乐闻也佛言秘密主a 阿字作成就者即是于正等觉句中作成就法也僧住处者谓寺或山房或窟或室内者随意所乐欲处及秘释如上已出之。

　　经云以a 阿字遍布一切支分持三洛叉诵者以心布此a 阿字从顶及眼耳等乃至遍于内外身分又诵此a 阿字三洛叉即成就也又秘说云本尊种子及圆明名为三也字在圆明中圆明在本尊心上观一成时三皆自成一缘于此三境故名三洛叉洛叉是见义也诵此三洛叉已至白月十五日名为满月依文诵三洛叉竟取白月十五日作成就漫荼罗也作此法时尽其所有供养三宝作成就时亦诵此字(秘说如前可知)作此法时普贤文殊或余诸金刚此言应者不可定准随有一尊来为成就也然见时亦有上中下相若亲见分明与对目无异为上成若但闻声现前示教利喜为中若梦见等为下又见时有明昧等殊即知有障无障等也(秘说可以意得耳)如是本尊等现前加被时即应作礼奉献阏伽此即香华之水加以五宝谷等如上说之也行者尔时即得不忘菩提心三昧以得三昧故其心及身皆得轻安(轻安谓垢障除也)又即以此轻安布想念诵得身心清净如六根品中所说万像皆见能知佛心等也以身心清净即故得随生谓意生之身随念而生也随生谓因念诵随生身心清净也行者若欲耳根净者想布a 阿字于其耳根而复念诵即得耳根清净闻持不忘能闻十方佛说法乃至天等之声亦如法华说也若欲住寿长久者想a 阿字同于出入息(谓以此字作出入息令出入分明不断也)如是想念日日三时思惟即得常寿也秘说者字及句并本尊为三时也若欲摄一切毒想a 阿字或自或佗想在身若如自作者想此a 阿字于有毒之处渐遍身分而驱下之毒渐渐下字亦逐之逐出尽即除也毒有二种一药物之毒二有情毒谓龙蛇等毒也若秘说者毒谓三毒若三毒盛时欲除亦如前作法逐之令尽也若欲令人爱念及彼归依者想a 阿字作其自身想ha 诃字作彼身自身想持商佉又想以莲华即彼持之互相观看心中诵此a 阿字设彼忿怒高慢亦即爱心顺伏也秘说者若欲摄伏其心想自作a 阿字想心作ha 诃字心有莲华手有商佉而令相顺即能摄伏也一切难伏者亦可伏之谓上烦恼也。

　　佛又告金刚手诸如来有意生名业作戏行舞等者从佛心业而生作种种戏行现种种戏论之相即是普现色身随类作六道之形等也舞谓种种神变幻化之事也随事示现其类众多不可备言也四界摄持谓地水火风界虽现此身内外依正然此唯从佛心生随心而有体同于空不可取也以心王安住等同虚空虚空常不动而含容一切也见谓世间果非见谓菩提等果此类无量故云广大也又见谓种种舞戏之相非见谓涅槃之果亦见三乘修行种种法门随彼所愿而令满足即是能现种种可见不可见事也乃至愿求禅定智慧法门众宝亦随类示现而赐与之犹如如意宝王随众心所求一切施与也sa mā hi ta 三摩呬多是等引义(等引神通等令起非等至也)。

　　时毗卢遮那佛观一切大众会观已告金刚手秘密主言(已如上解)金刚手行舞一切作成坏果广大亲一切与者舞是戏论也普现色身随类曲成作种种应此非真实但如幻耳是故名为如来之儛犹如舞者能悦可众人之心虽种种意解不同皆令心悦佛亦如是然非四界之色所作随佛心意而生从心而生从心而灭虽非常法而能随缘生灭此兴废随缘故云生灭之果即谓成坏也此亦遍于界法广大无边故云广大也作已还灭故云成坏广大成坏此成坏即是变转义也然此缘起即是如来妙应从佛法界机感而生虽生不生虽灭不灭即同于幻不异法界故也犹所作不实故名为舞三世诸佛皆作此舞也亲一切与者我亲于先佛授得此法今复亲授于汝故言一切亲与也亲谓亲能现前授与一切所愿之果此义正也先作自实相者如上所观种子真言及本尊由观见本尊见已即转自身而作本尊展转相即不相妨碍即是见于金刚之界菩提之心故名先作真实相也如是次第住者谓住前所观者心得善住也先已自见实相已a 阿字经云如是先正思念谓如上文所说思惟法而念也a 阿字自已作并点作广一切黄极悦意四角金刚栏标中思念持诵诸佛一切处光此等一切佛自实相说者谓观阿字令作深黄色其色相端正严好令人悦意在于自己之心。

　　经云并点广者即是字上加点义增加即是广也又此字外作四角金刚标栏此栏同三股金刚更互相叉而作之于中置字见此阿字已即转此字作毗卢遮那本尊之形即是自身现同本尊之像其像一依本印而作也此佛通身有光此即菩提心中所见实相之佛犹如净琉璃中内见真金像非同余心数中妄想也当知如是见者即是见心实相之佛作此成就者若无疑虑即能普为一切众生作大饶益。

　　经云具广大希有者犹如幻人具有种种异事也犹如诸大菩萨随心所欲利众生事如幻水月而应万类皆得成也此即是如来如幻三昧之句若能如是作者无始以来恶业及三有逼迫之果乃至无间之重业现身即灭何况余业当以要言之三有众苦果报皆灭也何以故犹持诵者以得住于sa 三ma 摩hi 呬ta 多地故若观如是实相心者(［经云若观于彼心无上菩提心谓观行者自心中无上菩提心也］)即是无上大菩提心若住斯观即能净身口意业由能净业故净与非净业果离也意言有如是业生净不净皆不能污也。

　　经云当业谓当生此净心之业也此果皆不能污何以故以常与理相应故譬如莲华虽生于淤泥之中而不为彼之所染污如是行者即同诸佛何以故以能生一切诸如来故也此即是仁中之尊也(［意云才观住菩提心已得如是果况身现证而成佛乎］)时毗卢遮那如来又复住于降伏四魔金刚戏三昧住四魔降伏作六趣解脱一切智智满足金刚字句说者住此三昧能降伏四魔能除六趣烦恼业苦而与解脱之乐亦能满足一切凡圣所有希愿也佛住此定而说金刚句真言āḥ 阿vī 尾(去)(引)ra 啰hūṃ 吽(引)khaṃ 欠此五字即是降四魔真言句也āḥ 阿字是行所谓本不生行也傍加二点是净除义以此义能降伏四魔除一切苦也vī 味是缚义加上三昧长画是无缚三昧即不思议解脱也ra 啰是净六根义由六根净故无尘也hūṃ 吽(引)义上已说khaṃ 佉义上亦有解处又hūṃ 吽(引)有三义即如来三解脱也修行除障而得三解脱从三解脱而住大空khaṃ 欠者大空也佛说此真言时金刚手及普贤等得未曾有开敷眼(如上说)稽首一切一切智如是说言(一切一切智［即诸法一切智者］所谓诸如来也)一切财富此梵音意云无所不足即是府库义也言以此五字为大圣府库能满一切愿也一切财富一切诸佛菩萨救世者此一切佛菩萨救世者缘觉声闻害者(［此叹声闻之德谓害随眠者也又梵解云su 苏ra 罗yaḥ 药此云是害烦恼者也］)行地遍种种神通者财富即是如来法宝以给一切众生由尚不匮如是无穷大智宝藏故名富财者也由法财富能施一切而说此真言之门上从诸佛下及声闻无不依于此句而能施作种种神变利益一切也故云随其行地而现种种神通力也行地谓凡所行处如彼偈云寻地山林遍无等也彼得无上智佛智无上智者非但得神通而已亦由此句一切圣贤得成智慧乃至同成一切智智也二乘智对世间亦名无上今更明佛无上智故重言之也赞已复请佛说此五字次第广法及布想心等种种类者所不言处皆请此中说也布字想字上中下成色用差别种种方便皆请佛广为宣说也种种门中成就进趣顺行此法名为教也自说此教者请佛亲演说也若佛广说此法诸行大乘无上真言行者当得见法若已见者亦皆欢喜见法谓证得也当住者谓自见已复授诸众生也由见此事自佗俱获无上法利故请佛广说本经有三千五百偈说此五字义也sa 三mā 摩(引)he 醯ta 多正译是住心一境之义佛欲说金刚之句普令大众住心一境而听也欲作此金刚真言成就之法先令作金刚座如佛初欲成道时在于金刚道场除此座已更无余座堪能胜致此也于时大金刚为地际(［从地尽地际也］)此地际加持下身为欲说a 阿字(［意云此字最胜也］)第一加持者为欲说此法故先以加持自身也下身谓自脐已下想皆作纯金刚也此有内外内谓如上所说外谓想自身坐处在于方金刚坛中其坛已如上说方标栏者也名大因陀罗者此是金刚中之极刚者能破金刚而金刚不能破彼又是极黄色如紫磨金色此座想a 阿字为之名金刚轮也于此座中思惟一切即是瑜伽之座此是修行应理者之座处也思惟一切谓一切事皆此中思惟作之也事众多故云一切右初释阿字为座竟次说长声之ā 阿字此字是第一命根也以能活诸字故云命也若无ā 阿字诸字即不生此是能摄召句若想此字能摄召一切内外之法摄召长声即是行若触a 阿字即引一切佛行故云摄召是摄令属己自在受用义也此a 阿字门能摄召一切如来功德令归自身亦能满足一切之愿故也次说aṃ 暗字若想此字能摄一切毒及病等诸障也内外诸障皆能摄而去之内障谓种种障道之法但有现前皆能摄除外障谓一切外物为障亦悉能摄也又除诸毒诸病病有种种皆能除之也又能摄者乃至失心即能摄之令得本心又以此字能摄心一境速与三昧相应也若想此字得如上功德故云能摄授诸果一切能与者与即是满其所愿授悉地果也若持诵者一月中结金刚慧印而诵aṃ 暗字于一月中日别三时作之一切无智城破也一切众生无明之所缨绕四合坚固犹如牢城不可破坏以此aṃ 字门而能摧坏也不动坚固者谓天人阿修罗等所不能坏也凡一切增益事若欲作时皆坐此座增益亦名圆满谓能满一切所愿也若秘释者一月是一见也若得见法入于初地任运增益一切三昧陀罗尼等及至诸地位也若欲作增益法时持诵者于此金刚坛中想佛住于三昧身真金色周匝光𦦨有威光义云有威光者即是兼明本尊义也梵音如此周匝𦦨光以发为冠此是大因陀罗也此大金刚之坚即是佛智之义能破一切无能除者想此佛在方金刚坛中随意作一切成就物也。

　　经云常安者谓此等一切事当于此轮中作也成就金刚法五股纯金作之置于坛中而复依法求上中下成就亦如上说谓皆持诵此阿字也若欲成就佛顶者以真金为佛顶而加法若得成者即同大日如来之身或可不须别物但以自在想作佛身而加持之若成即同佛身也若作金刚成就持之即同金刚手菩萨也若欲成就莲华者以金作八叶莲华于中持诵若成即同观自在菩萨也刀剑者作亦有法若成持之即同文殊童子也鹅者作法若成乘之即以此身成梵天身也若成就外财之中或成就黄白所谓金银也或成就地(地谓伏藏也)或如意珠等但与增益相应者皆用此法作之具有上中下法也大因陀罗观者谓于金轮中观想也。

　　复次凡摄持法如前云摄风等作七点等法犹未能尽此中具足明之凡一切为障害道者皆用此法摄令不动也一切一境者令一切住心而听也作此法先想八峰须弥山王八峰谓四面周匝作此山峰于八峰上想莲华华上有三股金刚其股向上经云置彼顶是杵上头也此上想作阿字光焰周匝绕之如是想已一切障皆令摄除也如是摄彼令住一境而不得动非是不动尊是定住义自在随意修道无碍也又成就药法凡如是等欲成就时具有次第法用今此中但略明大宗耳作药加法一百遍凡言百者皆加八遍为一百八遍也诵已自饮或以与人能除一切病患乃至先业之病亦能除之凡增益事与金刚黄色相应也。

　　次明va 嚩字门即是上vi 尾字先明其缚复兼三昧之画也其想法想此va 字纯作白色犹如雪山及牛乳等鲜明皎洁先从脐以上想作白莲华极白鲜明想va 嚩字纯白色在于白华之上成就已即回此va 字以作本尊也此是息灾之中最为第一也其佛本尊亦作寂然之像极寂之义住于寂定纯白无比同于秋夜月光也彼漫荼罗当九重圆作犹如九重月轮作之如霏微白云雾状而住其中作此法成一切烦恼热等皆能止息凡一切息灾相应皆此中作也牛乳犹珠鬘同者想此字中如上牛乳流水连渧不绝犹如白珠而下灌注其心或自或佗若想此灌之时一切内外热恼无不除也或想如月或如水精净月之光普皆流注凡有一切热恼之患以此注之皆除一切扇底迦法与白色相应此中作也前阿字是金刚漫荼罗此嚩字名为风水漫荼罗也□(金刚也地也［黄］)○(悲也水也白［也］)△(慧也火也赤［也］)<PIC>X23041601.gif</PIC>(神通也风也黑［也］)空无定形而现种种也从月轮雾聚漫荼罗中出如乳流注能除一切热恼谓内外障即是热鄣此悉能除也免离谓脱此苦患也如是系缘一境成就苏乳并珠鬘及藕丝水精或水或酪如是等物其数众多随心所欲作者但与寂灾相应皆得成就或求长寿久住无量或现种种身端妙奇特之相或云最上者是爱敬中最上也令人所爱敬或求闻持或求聪明或求智慧及息诸病如是等皆得成也若此缚字上安点vaṃ [金*(离-禸+ㄆ)]字亦能摄除病患等事内外诸毒皆速除灭此是息灾吉祥maṃ 漫ḍa 荼la 罗也摄除有无量事故云等也。

　　次说ra 啰字除障漫荼罗于除障中最为第一真实之法此raṃ 啰字是赤中之赤火中之火烧中之烧由能烧灭种种烦恼业苦乃至现作五无间罪若修此字门亦能净除无有遗余既除罪已则生诸善功德也此字门所作与不动明王相应然不动明王自能作三品一切事也其法先如上住心一境观作极赤三角maṃ 漫ḍa 荼la 罗极令悦意此悦意言谓令鲜明妙整也又悦意是当心作之此秘语也周匝作于焰鬘如烈火光𦦨之状中观ra 罗字此字已成以转作不动明王作寂然之像非瞋非笑其形寂然也又云先想不动明王于其心上作三角中有ra 啰字字成回作不动明王也除障故罪灭寂然故息灾即是罪灭福生之义也此成就是物者谓指此三角坛也gra 釳啰诃是执日之眷属凡有八曜皆名为执也凡日等诸执及火天等同在东南隅作法大同谓须火用作之或转火令冷等皆此中作然云秘意是作自智火也日亦是慧日也摄取者摄取恶法难调之人皆令柔顺调伏也(义准［二］十八宿及十二房等与月水同位也)此中摄伏恶人者谓能摄伏烦恼而得自在也及发怨者能令自佗俱得成也(谓发彼怨等也)消枯众支者能令彼身枯竭无所堪能也一切身分三毒为本体令彼消竭无余也若外相而言消涸即是竭龙池等也彼一切作者一切降伏相应事皆此中作也然皆与慈悲相应为令彼等降伏善调得作佛道因缘故ha 诃字第一真实等者此是风漫荼罗也风性能增益万物风生者谓应是作风用之事皆此坛中出生也亦是生此诸事也万物或能消秏无变化方此字事用亦尔也谓因业等生种子增长滋茂之事皆得自在若上安点即能坏彼一切因业等事也其法先想本尊于其额上连两眉作半月形<PIC>X23041602.gif</PIC>于中安haṃ 字先想向外作即回作自身也其半月有大威德光之像黑𦦨遍出于外作风吹动之幖帜恶谓其像作极忿怒形色也云此但是风轮之尊非降三世也其像亦作深青色(即黑类也)若作此成就能为一切众生作种种义利次成就谓下所列物于风中作也即此现身皆得成也谓升虚空神足变化及天眼天耳没隐其身开谓开阿修罗宫等也下云念者只是用心作也此五字皆是心作成就坛也亦可以事法作坛而观心与相应也如以事相作坛而修神足亦于彼中坐作之若藕等亦置于坛中作也想白乳流满中昔佛坐道树下从此ha 字门而降伏天魔无量军众持诵者若能如法习行不久即同如来现身能降伏彼军也大名称即彼降魔者也。

　　次即因诃字门转明kha 佉字ha 诃字即因义也有因即有随业受果之相然此第一义中ha 诃字门本自不生以不生故因不可得此因尚自本来不生况于其中而有业果耶如是观时因业与果三事寂然皆不可得若能如是观者即同如来坐于道树而降伏魔以此因等不可得故即是其相犹如虚空空而复空故大德世尊说彼色者谓说虚空色也故于上加点即入khaṃ 欠字门也此khaṃ 欠字门说尊者名为尊也谓尊中之尊即大空也若欲成就一切器物皆得成就其名种种无量不可具言其漫荼罗无方圆半月等相当知虚空无相而此坛作种种色也能容现种种色相也刀印共作谓兼以刀印护之而作成就也刀用镔铁作索用线或藕丝作轮或以金或以镔作<PIC>X23041701.gif</PIC>(利处在下名那罗遮也)此等器甚多不可具载别有图<PIC>X23041702.gif</PIC>(此名没檗蓝)如上诸器随作一事用此khaṃ 欠字成就之若得上中下成就随事而用乃至得成持之以游诸佛国土名持明仙也。

　　次更细说五字之义若住此理随事相应即能成办一切事也是故佛观大众告金刚手言是真言门菩萨修菩萨行阿字自本色内外一切舍得一切句义者谓与阿字本体本色而相应也体本不生同于金刚实相之身若与此相应即能舍一切法粗妙等同犹如瓦金齐观犹善住平等观故一切三毒罪业悉离若如是者当得净心得此净者即同诸佛牟尼之尊普能利益一切众生出过百非离诸过患也。

　　次明va 嚩字门若能与此相应解诸法则(即是真言次第法则也)即能为一切众生作大利益之事也先当如上观此va 字白如雪乳流注其心若流注充满其身内外皆净一切见者即同佛身也又从其身而流注出遍于一切众生身中极令净满又更流注满于大地当知此即于秘密释中是大慈悲水也观于世间极苦恼者而利益之能令或饮或触能除众患必定于无上菩提能令此水现同甘露或显或秘于二释中皆有世出世利用也无疑谓当生决定信不疑也。

　　次明啰字门raṃ (加点也)亦如前观之出寂然光明如火轮周匝有光遍于内外皆作此色向外流出乃至照于佗身亦令如此渐次转广遍于法界能除一切众生种种恶事随所欲乐而满足之也亦能作诸神变也次行者从脐以上安ra 啰字次于脐中安va 嚩字俱现神变从啰生火从嚩生水而除寒热等患乃至八大热地狱能以嚩字而作清凉而息灭之八寒地狱能以啰字作温暖而息灭之也次又下安ra 啰字于标幢上而安ha 诃字能除自佗一切罪苦也又如上作大金刚轮此是刚中之刚者也于彼金刚大因陀罗轮中双作a 阿va 嚩二字而自龙方(西南也西方也)即能摄伏一切也风能遍一切处或开或坏开谓开修罗宫及一切质碍之物坏谓摧而折毁之种种杂色内外业因所成而皆能开坏也色漫荼罗中谓依本色即是前所说风坛也心摩触者谓想此字在圆明中而当其心中能令心得清净即法华所谓意根净也于经行中而念诵之观此字而作轻举之想即能举身升虚空现种种神足或坐而想阿字在于耳根之中以此字出入闻声即得天耳也或云随用一字皆得或可此文是ha 诃字用也(更问)。

　　意生身者此是举要言之随意所欲皆成如得意生身者随念至十方也当知如来有如是自在方便能令无相离相门中而普现色身成办一切佛事才持诵时能坏一切生死种子成就菩提之种子转者即是转诵之转也行者若能如是修行诸佛常当现其人前如影随身而满其愿行者既得满所愿已即能不舍一切众生亦复常现其前而满其愿令得法喜也故云同于影像于一切处随顺一切众生所以尔者此由如来住于三平等地无有分别戏论越度一切心境界相时方作业一切亦离时谓生灭于三世之时方谓方所作谓众业虽现万像而无所现同于十喻法与非法皆远离故由得如是无尽庄严藏故能普应一切众生是故行者当勤求是真言之行无上悉地所谓如来一切智智当知诸成就中最在其上无与等比也此一切智由于真言行生故当勤学。

　　成就悉地品第七

　　时执金刚吉祥希有华开敷眼者金刚喻如来秘密慧也金刚无有法能破坏者而能悉破坏万物此智慧亦尔不为一切之所破坏而能摧坏一切能坏难坏者所谓三毒根本也复次此菩萨身即是金刚之体而十方一切佛同以如来金刚智印授其手中故名持金刚也吉祥者叹金刚手菩萨之德众善功德具足无缺即是吉祥义也时彼菩萨闻如上说诸佛甚深希有奇特之法发希有心其眼开敷一心观佛而不暂舍方发问也。

　　复次如世莲华渐渐增长若不蒙日月光明及时节等则不能敷荣菩萨亦尔虽有秘密菩提心如来功德实相之藏若不蒙诸佛平等大慧烈日之光则不开敷今此菩萨得是妙法莲华台真实知见故复欲问佛广传此心地之法度与一切众生咸令亦得如此开敷也。

　　复次如上所说即是阿字门如来金刚性功德藏具足无缺常住妙理之门也转金刚杵者亦有微旨谓欲转此无碍密慧入一切众生心也所以者何如是自证寂灭之法微妙清净为无有上而众生不自觉知为此因缘故于无量诸佛秘宝藏中而受无量恐怖苦恼为是事故生大悲心次欲请佛转此智令一切皆得开敷心眼故也火光微发者火喻般若波罗蜜四边不可触以不可执着故又体性无垢能烧一切烦恼虚妄之垢如劫火无复遗余也遍照佛刹者以此慧光普照无量法界一切有缘应度者无不普现其前以所喜见之身称机说法咸令得入如是阿字之门诸佛刹则无余世界也(私谓此世界者即［此］净心之土常不毁坏金刚之国土也)发美妙音赞法自在牟尼者谓发微妙之音而问如来也赞法自在者如世间长者具足于财无所乏短故能随意所为皆得成办如来亦复如是为诸法之王一切法财无不具足故能办大事不可思议一切皆办也牟尼者寂默义也常寂之士微妙寂绝幽深玄远不可以言说之如是法界寂然大灭度法唯佛一人究竟清净故名牟尼也真言诸行说彼行不可得者谓平等三业真言之行由此如来之行得成无上大果报者此诸行愿世尊为我等说也问意言此真言及行佛说行能成办一切如来功德广大甚深之事以要言之无量无边未曾有法皆得成就然一切法无不入于阿字之门若入阿字者即是从本以来本无诸法以一切法本不生故若法本不生者即此真言尚不可得何况是中发起众行耶此即无生无起无法可得而具一切功德即是不可思议佛之境界唯佛与佛乃能知之佛佛自证若闻见证之者则能以无量方便示悟众生若心不自证则无由能筹量如是事而为人说如是不思议不生不灭云何修行又此行者从何所来去至何所意问无生之行如何发趣也所以然者若生灭法可说有成就破坏之相今此法则无如是等相云何而得成就也此义亦甚深也真言本寂云何发行愿佛为我宣说一切为我说者意言总为我演说之谓说此希有无上之法也如是甚深法性犹如大海万流之所归趣也此万法归趣正顺于大般涅槃即是发行义也如世间大河种种色味入于大海之中皆同一色一味无有差别不可变易如来大海亦复如是一切万法万行入中皆同一不思议解脱之味无有差别也(如是说竟)。

　　次如来答云心处大众生漫荼罗皆作是说者说心处亦可名为心位即指此众生自心之处即一切佛大悲胎藏漫荼罗也所以者何一切众生即是华台之藏然以四种烦恼常俱生故为彼自覆蔽故不能明了而自觉知若能自觉心处者即知此心自性常净如是净无垢处即是诸佛大圆实相之地也是故佛答意言若欲知真言行及果当于心处求之诸有所分别悉皆从意生等者皆如是说者十方三世佛皆如是说一道无异非独我如是说也真言诸心处彼识知果受者果谓诸佛无上菩提之果受谓证得也佛意言若能入此阿字门者即能识于心处若知是处即得真言之果也佛意又言诸法尽由心有如人眼见色者但眼根与色对不能了知青黄赤白等次眼识即生不定之虑此青黄耶次意识即分别分折言此是青黄赤白等种种众相当知但由心分别而有也(更问)决定悦心之处者(此心梵云ci nta 质多是虑知心也又次hṛ da ya 汗栗䭾者是处中之心也)如二乘入道亦先须问得决定心此决定心即三昧也犹具定心故心得悦乐即是内心自证现法之乐也犹有定故即生实知见然三乘各有定深浅不同今此中意言若能证此心处心中之心(即此是hṛ da ya 汗栗太心也)即是如来大决定心(谓三昧也)此决定心即犹有此定故得入阿字门入阿字门故即能了知真言行之与果也若了知彼行及果即是授得无上大果也佛意言犹心住定故得究竟一乘如实之见即能自知是事不然虽问无益故。

　　此以下正明习定初门也如上执金刚所问此真言从何所来去至何所云何得果者今者佛意答言夫真言者从自心发乃至欲识真言行及果报者亦从心而现出此心外无别法也所以者何此漫荼罗名之为净以一切众生自心本来清净而以无明覆蔽不能了知若净此心即是漫荼罗更不从余处来也行及果报皆亦如是以一切万法乃至形显等色万类差别莫不从心分别而有今此阿字门亦不从外来但从心生无别来处也所以者何以有方便修定故其心渐净以心净故阿字现中此阿字者即是一切诸佛之心从心轮净故能现阿字由入阿字门故即是成大果报故知此果报亦从心得其实无人能授与者由自觉了而得之也当引央掘不盗戒义然此心源微妙寂绝无名无相不可示现以何方便而能得现耶今诸佛为化真言行菩萨故直从凡夫心处之心而作方便亦不作余对治行等也此心之处即是凡夫肉心最在于中是汗栗驮心也将学入观者亦于是处思惟莲华之形所以者何以一切众生此心即是莲华三昧之因以未能令开莲华故为诸烦恼等之所缠绕所以不能自了其心如实之相也是故先当观此心处以作八叶莲华观令开敷诸蕊具足于此台上思想阿字而在其中从此字出无量光其光四散而合为鬘犹如华鬘所以谓之鬘者谓多华贯穿相续不断由合多为一故名为鬘此亦如是合无量光以为一光之鬘也何故须观八叶之华不多不少耶此有二义一者一切凡夫心处虽未能自了其心然亦自然而有八瓣如合莲华形今但观照此心令其开敷即是三昧实而且便也然其理者若观此八叶之华即得与理相应此八叶者即是四方四隅也四方即是如来四智初a 阿字门即是菩提之心次aṃ 字即是成无上菩提次ā 字是行菩提之行次aḥ 字即是大涅槃其余四隅之叶即是四摄法也(更问其相)先从阿字门发菩提心(即是真言来处)次知彼果(更问次第之意)此是字轮五阿字义欲成大果报故而修如来之行以修行故而得证大涅槃证大涅槃故能见心性即知此心法界之体本来常寂灭相故末后aḥ 字门也所以云𩯭蕊具足者亦有其意谓此莲华三昧之心若开敷时无量法门无不具足谓六度十八空三十七品禅定解脱百八三昧门五百陀罗尼门如是等无量无边无不具足也当知一切法门皆是从心而有也。

　　于坐上者谓于彼莲台之上观于阿字故名坐上也周遍普众生照明故者观此华鬘之光若现前时即从此心生寂照之光普照一切众生之类一切众生亦有如是之性但由无明覆故不识自心之性故不得如是自在之用若自了心源之时亦能如是普现色身十方教化如佛无异也云众生者谓彼以无明故乘业而生即受四生之报以乘业而生故名众生也今欲教彼众生令尽识心之实相开彼华台令得佛之知见如俗言心开意解此言有理也以心开故即入阿字门也又言坐上者亦含多意或言华坐或言自身坐时或是成就大漫荼罗者漫荼罗中作此观行入阿字门即能见光明普照普现色身而作种种佛事也然行者初学观时心未纯熟未得现前当先画作妙莲如上所说极令微妙兼置阿字常现前观之当于圆明中画也此圆明犹如圆净之镜其中极深阿字圆光于中显现久久即能现前彻见既于外处见已回观自心于圆明中而观阿字如阿字者当知ma 么等诸字例可解也(更问)行者内观具足纯熟见阿字时其光从心四散普遍十方一切佛刹此光从顶至足周旋环绕行者之身不可以喻言也问曰何用观莲华不观余华耶答此亦有意如世莲华出于淤泥之中生处虽恶而莲华体性清净妙色无比不为诸垢所染凡夫亦复如是虽种种不净三毒过患无量无边亦如此莲华三昧甚深果实皆从其中生即是如来平等大慧之光也。

　　千电集会者如世间一电之光尚不可谛观以映夺人目故况无量电光聚集耶此释光鬘四散威猛炽盛之意也然此光从心遍照之时即能普遍一切世界一切众生应度之者皆现其前以其所喜见身赴机演说妙法令其得度皆实不虚矣如世间明镜于中现种种形色然有所不照不能普现净心之镜则不如是十方无碍圆现法界但借以为譬然实不可为比也行者见圆明阿字时能遍诸方而行佛事然亦寂然无所动作犹如水月随器不同一时顿现然以智慧观之若水性不明月亦不现水虽澄净而无月者亦不能现无有去来而现前明白但缘合有耳复次如月出时虽能成就四天下万物之类皆令得益然亦不作是念我能普照万物而生长之行者观于自心亦复如是同彼水月而现众像也。

　　从此品以前说真言之果从此品以后次第明修行入证之方便从此为首也此中复有坐起威仪众多秘法下别出之此经圣者所秘故不明白次第说也如上观八叶及阿字门先用净除自心华台得现今欲令彼长养滋茂成大果报更明方便观aṃ 闇字门也前入阿字门虽云了知心性然尚未得究竟现前是故更入aṃ 闇字门此是三昧将用成就菩提心也如世莲华依水而长若无水者不久枯朽行者菩提之心亦复如是若无三昧之水灌注其心即亦不得滋荣开割也此闇字当观在顶上骨缝四会中方令字正面着之立头在后更有秘密观法又别也观字点为行者头余为身分四支也(问水从阿字［下以］流入别字不)以行者未识自心故方便令识先观莲华又以定水涤净其心令此阿字明白彻见之时诸根诸垢皆渐清净由六根纯净无垢故心性无垢犹如水清净月之光当知此即名见见者即是成就成就者即是体同法界当知此法界本来寂然一切众生世界之所依持犹如有情依世界乃至地轮依水水依风风依空空为一切依止而无所依也法界亦尔以众生无明垢故不能自了今以六根净故即明见也未见时更有方便亦在别品中又非直观此二字行者自观时更以诸字令普遍支分明作是时事事明了即成持明人也以能自在用此诸字门故成持明仙又此中云见者非是有得见也以无垢故即能见见即是法界体也如镜净故万像自现而不作如是分别我能见彼彼是所见亦不分别去来之相但缘合见耳一切众生皆亦同此法界之体若如是见之时即是悉地之相能普现色身示无尽庄严藏也行者由心净故非但具足妙天之乐亦得大涅槃微妙之乐亦见如来句句是诸佛之坐处也(谓佛住处也)如上见时犹未名究竟成就之见也。

　　更有方便谓观ra 啰字门行者于两眼上置此二字光明如灯赤𦦨光辉行者当坐时少屈其颈以此无垢光眼而内观照其心犹此ra 啰字故能见心性也低咽当不令太曲又不太直此有二义一即调身不生病苦以坐太曲太直则四大不调和故二者谓净眼根速达心源故此ra 啰字门者即净知见之明灯由此智目观心莲台之实相故速得成又坐时舌亦不得着上腭及太垂着下当处中也如是净眼观于自心亦无能所等相但因缘具故得如是见也以上佛告金刚手去来之相此行从心而生心为照明能见如来之道行即是道也道者即是行及果报也非但我如是说三世如来所说亦复无异也如上所说真言方便乃至观此心处无垢清净犹如圆镜常现在前当知此即是先佛共所宣说真实之心也如是心性常恒安住无有变易不可破坏即是诸佛大涅槃故名真实也以啰字门等净此心故生真实智光以此心智慧光故即见古佛所行道所谓秘藏真言门也行者见此真言道之时识亦发光识谓六识也如小乘中说心意识但是名之差别大乘即有别相谓六识身但是三缘和合而不能决定了知诸法能分别者是心也以心净故六识亦皆光明辉发犹如大宝珠体性常净而为尘垢所染若人莹冶渐去粗垢乃至转明即能无碍雨降诸宝光色无比众生六识亦尔以心源净故六识亦皆纯净所谓六自在王性清净也。

　　彼持真言行者如是见心性时即是见于正觉两足之尊永离邪倒名之为正以此正知见现觉诸法也人天二足中尊名两足尊(更勘经释)所以者何若离此心性更于诸处见于如来无有是处也行者见此心佛之时即名悉地第一成就所谓得第一常身也悉地有众多种或世间或出世间无量差别今此成就者即是出世间第一成就所谓成就第一常身此常身即是诸佛金刚不坏身也见此心时即是见如来句知一切法皆如十喻不生不灭性常不生得此真实之智见于实相也虽如是说然行者犹未即能究竟明了见于心性更有方便所谓转啰字为览字也前于目中作啰字而观于心今更转此啰字令作览字还如前小低其咽令不太曲太直舌亦高下得所而观于心中a 阿字也此览字是相义上有点是大空三昧所谓第一无相无相之法诸相本空也以一切相者皆是不坚固法以此相当体不生故同于大空即是坚固实相之法也如是思惟一切空句与理相应即是不死句不死句即是诸佛常住之身也由此览字方便离一切相即是常身常身即是一切法空不死句也若欲广大智五通或持明悉地等长寿童子未得持诵者乃至是不随顺广大智身即是如来身也谓一切三乘功德下至五神通长寿等事离此囕字无相之门无有得义所以者何若人心著于相缚则生盖缠随业而转不得自在乃至世间悉地尚不可得何况五通等耶五通等尚无得理何况如来平等智身耶是故佛说三乘世出世间一切功德利益皆从无相法中而得成办如神通有多种若行者以心离相无著故乃至能得二乘五通若更深修乃至能得菩萨五通此五通即是登地位菩萨自在之用比于二乘之通如用日光等彼萤火也。

　　持明者谓持诵人得妙成就悉地之果即能遍游一切佛土供养诸佛成就众生也若不观此离一切相本来空寂法门此仙亦不可得此即是入菩萨地也长寿谓于寿自在常住世间利益众生亲近诸佛童子谓寿无量岁常如十六童子容色鲜少亦是持明仙也经意言若不随顺如是离一切相法门此仙尚不可致何况究竟法身不思议业也真言智发起真实智是极上一切诸佛财富者以入囕字门故离一切诸相即见如来即是平等大慧真实之智如是真言之智于一切法中最在其上一切诸佛以此为资财资财是受用义如是智宝之财其数无量自在受用成办佛事普施众生即是法华大长者义也菩萨救世者乃至二乘游涉土地住诸佛刹有所宣说示现亦皆由此法门乃至由此行故得成无上道也故经云离一切相则名诸佛也(［悉地是真言妙果为此果故而修因行故此中成就者是作业成就也］)。

　　转字轮漫荼罗行品第八

　　如上金刚手问佛真言去来之相及行果佛已答竟如来复观察大众以大慈悲修习眼观察众生界者大众即是十方佛土微尘数金刚等会也如来以无量劫来久修大慈悲之眼而观世界亦有意趣所谓复将演说微妙方便令一切世间皆蒙大益也如是观已入甘露生三昧者如世人饮毒即时夭命或有遇天甘露而得饮之即时不老不死一切诸患疾苦无不除愈身心清凉快乐得未曾有今此三昧亦复如是若得闻思修行者即得出世间第一之乐寿量常住成如来现法之乐也从此定起复说一切三世无碍力明妃三世无碍力者三世无有能破坏者此明力如是也除一切无明烦恼之闇故名为明然明及真言义有差别若心口出者名真言从一切身分任运生者名之为明也由增长义故女声呼之如王以尊位故其妃亦复尊重故云明妃也如上金刚手卷初问佛佛从初至竟皆答此问中间佗语间断今佛复腾前意而答也如上囕字门义已略说竟今佛为修真言行者欲令众缘具足速得无上道故复从甘露生三昧起说此明妃也。

　　
ga ga na sa me a pra ti sa me sa rva ta thā ga ta 
伽伽那三迷(等空也)阿钵罗底三迷(问之)萨嚩怛佗揭多(一切如来也)
sa ma tā ḍa ga te ga ga na sa me 
三曼多奴揭底(与诸如来同至所住也更问)伽伽曩三迷(等空重言)
va ra la kṣa ṇai 
缚啰落叉祢(缚啰胜愿也落叉相也)

　　伽伽那三迷者伽伽行义重言行者明即此行即无所有即行无行也先指次破也谓此无相无碍之法等同于虚空无量无碍无所不遍然复有异义所以者何若一切法直尔如空者即是无过患无功德今此中虽无相无碍犹如虚空而具一切如来真实功德无所不备故次明第二句义也虽举此空为况然有无量无边离相之德非虚空所能喻也此功德者即是等于如来是一切如来所至之处也(第［二］句也更问)次复言伽伽那三迷者虽具万德而无所表示同于大空故重言也(更问句义)此中云无碍力者无碍是不可坏义亦是无相义以无碍无相故不可破坏也佛于三昧中现此明妃也口说名真言陀罗尼(男声也)身现名明妃以此善男子明妃如来身无二境界由是力故佛菩萨大名称得无碍法能除灭苦者言此明妃者即同如来之身若不悟此理无由成佛若证无相无碍之理即是于法而得自在成菩提也如是无相即是如来甚深境界唯佛与佛乃能知之故言是佛境界也十方三世佛及菩萨由入此门故遍于法界普门示现而成就众生无有穷尽以是故得大名称闻于十方故云大名称也得无碍法者以无障无相无挂碍故能除一切众生身意之苦真实不虚皆令究竟至于无上大菩提乐也不了真谛故名之无明由无明故即有诸行而生种种诸苦虽菩萨入于地位然犹未了如来甚深秘密之境即是微细无明亦复是苦今佛为彼等故咸令究竟佛之境界故云除一切苦也除无明苦即是与其不思议解脱诸佛无量无边功德现法之乐也妃者如世女人能生男女令种胤不绝此明能生一切如来所有功德故义云妃也行者修真言行时虽如上有种种方便然须持此明妃若不尔者众德不具也。

　　时毗卢遮那世尊寻念诸佛我始初不生金刚执力故告上首执金刚言者如来从甘露生三昧起已寻念我本初不生一切佛本来不生故由与诸佛无二体故如是取本不生阿字加持自身及执金刚而告之也以不生力加持之也一切皆入a 阿字门即是无二之体也如是思念已方告上首诸金刚也上首者非但秘密主而已十佛刹土诸执金刚皆是上首也谛听善男子字轮转名漫荼罗行品广真言门修行菩萨作佛事能住彼前者轮谓a 阿字门此一字中入一切字一切字中入此一字于一切法旋转无碍也如世人之轮不转则已转则无有穷尽寻其首尾亦不可了知故名轮也又如世间之轮若旋转时能断一切草木之类随彼根茎枝叶遇此轮者无不摧破何以故以边刃利故此a 阿字轮亦复如是能破一切无明烦恼随彼所向无不摧灭也漫荼罗是清净义下更释之品广者此中之义能遍一切处品者只是一分之名也广义如轮无有断尽然此一分之经亦不离此轮故以为名也诸品皆云广者准此(即是言略故一分义［广］故无尽［也］)本不生者即是阿字轮入此轮即是与诸佛同体无二也佛为成就修真言行菩萨故欲说此阿字轮而先叹其功德若得此轮能令诸菩萨普门示现以一切众生所喜见身普住其前而化度之以大因缘而作佛事故云住彼前也。

　　尔时执金刚顶礼佛金刚旋下相应下金刚莲坐下已叹佛者此菩萨以金刚杵上而有莲华台以此为坐也金刚即是诸佛智印此佛智印大漫荼罗之台故有所表也如掷金刚在虚空中回转而下于地此菩萨亦尔闻佛更说a 阿字轮故欢喜踊跃即时此台于金刚上旋转无量从坐而下为佛作礼当下时与掷杵空中回旋而下相似故云与彼相应也此亦表佛智无碍也为闻法恭敬故下地致敬也归命菩提心者即是归命一切众生心也(如上云此心是菩提心)归命菩提心发生者又复顶礼能发生此心者(即是净菩提心入明门者也)稽首行体地波罗蜜者次归命真言行体行体即是地及波罗蜜也敬礼先造作者以一切众生虽有此菩提之心而不能自了故归命古昔发心成果转示众生者念大恩故又更礼拜也重言归命顶礼者此义大同小异重言者恭敬甚深故尔也如此叹佛已复请者如世人养蚕为利故而善育之此亦如是为请佛更说深义自利利佗故先叹佛也空证即是证于无相无碍平等之法也白佛言世尊唯愿法王演说又可言之唯愿法王世尊演说哀愍我及一切众生故愿哀愍我及护念我及为利众生故法王者于法自在故名为王为法王哀愍我故护念我故为利众生故如说修真言行者令得圆满故愿佛更说阿字轮也圆满者随彼上中下行各随性分而得蒙益皆当成就妙果。

　　次佛告秘密主言我本初说诸佛最胜世所依名称号者将说秘藏先自叹德以此法难信故如将说法华亦自叹也本初即是寿量义(更问)世所依者如一切草木皆依于地而得增长又如商人依于导师入海者依于船师病苦者归依大医此有多门皆当广说今佛亦尔为一切依也然更有深意虽云自叹即是说法意也如梵音云我者于中即有a 阿声(案本)即本不生义也此常住不生之体即是一切之所依止也称号者我现觉此不生故一切世人称号为佛非平等法界有如是名也说法无等比者此无比中诸外道所说皆是有上之法故云有比凡一切不了内证秘密法者皆是外道也由佛说此无可等比况喻之法故说法亦无比也又此中我字么字(又么声［即］是不生义也亦是叹中即说法更问)本寂无有上者此本字中即有a 阿声即显不生义以不生义故即是本来寂然此法第一微妙更无过上也能寂诸根故六根常净诸恶永灭故云寂也此a 阿字即是一切佛心也今佛偈中说此a 阿字者即是说自证法中以一切语言中虽有所说然此内证之境终不可了知由自证法不可说故佛虽自叹美即是称叹此阿字也以此字本初以来是世所依今说此自证之法非彼二乘外道之境于彼法中无可喻况之者故云无比也如饮水者冷热自知尚不可为不饮人说况如来境界耶(当引深密)然佛以加持力故说此不可说示之法令金刚藏等皆得知之此事即为希有也(云本寂者当知此本来寂灭之法一切二乘外道中所无非彼心境所及也)。

　　由加持故执金刚并诸菩萨佛菩提座胜愿能现谓佛说此偈已以佛神力加之尔时诸金刚菩萨即能现菩提座也此座者但以世间言说但是座处耳然西方名此座为满荼满荼者是坚固义是不动义是更无等比义是遍周法界义今现此菩提座亦如酪中现苏诸味共在一处而不相离(更问)加持故能现也此座即是如来功德之所庄严无量大愿之所成就即同佛身普现一切众生界中而作佛事故云胜愿也佛虚空如无戏论行无二亦与理相应相成就是业者即此座者犹如虚空离一切分别戏论虽诸菩萨如是修行种种方便然亦无二无别不离如是妙理故云理相应也如行行者彼得果亦如是即同彼座无二无别成就者谓修行者之所成果也。

　　于时佛诸支分身悉皆出现是字于一切世间出世间声闻缘觉静虑及观悉地成就勤修者谓遍佛身分皆现此a 阿字真言此a 阿字门即是世出世间二乘定观等之慧命也(摄心不散名定次当观照如行者初摄心时［观］圆明等是观也以下义势当相连也)如寿一切字此字诸寿同种子同命同依处同救世同现者如上世出世间一切所作妙业a 阿字即为彼命如人若无命根一切作事皆悉弃废此一切世出世间功德定慧等亦尔若离a 阿字门即不得增益成就如彼死人无所能为复次a 阿字是开口声也若无阿声即不能开口不开口者一切字皆无是故阿字为一切字之种子当知一切万行亦如是以阿字门而为种子若离a 阿字世不成也同依处者如众生等若无大地则无住处此a 阿字门亦如是若离a 阿字即无所依处也救世同者当知阿字即是一切世间之大救护也末后云现者如上佛为大众现金刚座故此一切胜义皆显现也次即说此真言门谓南莫三曼多佛陀(引)南(引)(敬礼普遍佛等也)a (此正是阿字真言［门］)善男子此真言者十方诸佛心以法身同所加持诸有修行之者以此真言故即能作诸佛事乃至普现色身为一切众生界开示佛之智慧如佛能作是事此a 阿字亦能如是作之当此彼体即同一切佛身也a 阿字门一切法转者由转此a 阿字即成种种功德也从此a 阿字门修行转也(更问)是故秘密主真言门菩萨等欲见诸佛者(谓欲见一切佛［清］净法身也)欲供养者(谓游一切佛刹供养承事闻法修行也)欲证发菩提心者(谓证菩提令心净也)欲与诸菩萨同会者(谓与那罗延菩萨等共一处受现法乐也)欲利众生者(谓如毗卢遮那常为一切众生作大佛事种种成［就］)欲求悉地者(此中最上成就所谓佛身尚可疾得况余成就耶)欲求一切智智者(然此阿字门一切义利无不成办以要言之欲求一切智智亦决定当得也)此诸佛心勤而修之者佛言如上所列之事汝欲求者更无佗术但当勤修此a 阿字之门也。

　　毗卢遮那成佛神变加持经义释卷第九
卍新纂续藏经第 23 册 No. 0438 大日经义释


　　毗卢遮那成佛神变加持经义释卷第十

　　沙门　一行　述记

　　　　转字轮漫荼罗行品第八之余

　　尔时毗卢遮那佛复次决定说此大悲胎藏生漫荼罗王敷置诸本尊位定三昧神通真言行不思议法说者如前已广说敷置漫荼罗位今何以更说此有多义欲更开发一类众生故令前已听闻者倍得明了故前虽说诸位地然尚未普周遍今更说令无所阙乏故又前但说其名犹多未显形状今更说令具足故何故不并说之而更分拆于此处说耶此亦有意乃至深乐法者犹不顿为说之欲令发起珍重之心渐渐开导也。

　　复次若但以图画尊容用为真实者如彼画师等亦可成就阿阇梨功德然不但以图画故而得成彼真言之行当须一一与三昧神通相应方名不思议行今佛欲开显之故云三昧等说法也谓与三昧神通相应而敷之也彼ā 阿cā 阇ryā 梨一切智门阿字住取线礼一切佛者如次上已说心中作阿字及眼作啰字等前品已具说今欲作坛先须住此三昧令与理相应以相应之智而运布规墨也凡合绳当令得所不得太慢若不调者令师及弟子多病为障所娆若用时断绝亦令师致损耗也。

　　次当知方所者所以先须采定方面者若弟子临时错误或谓东为西等即为障者之所得便也次礼一切佛者即是礼于阿字真言之体也此处拼坛准经疑疏说左宜审问师礼已在坛巽地北向弟子艮方南向引绳相对次师引绳转向乾维东向弟子回身西向次弟子右回至坤维北向师回身南向次师又右回还至巽地西向弟子回身东向即四方位定也弟子次更至乾维向巽与师相对即定干巽隅竟云云(更问)凡定四方必须如前审谛不得移易若定四隅及中心十字界者但令逐便右转不令妨碍即得也如是作已阿(引)阇(引)梨复于瑜伽中转心中阿字而作嚩字如前布置啰字等方便不异于前但改心中阿字即成金刚萨埵身也亦须观想己身即同彼身执持如来智印也虽改阿为嚩然亦不相离何以故由不生故即是本来无有系缚体一门异也如上引绳犹未至地拼之即作此观即与弟子更入中胎之中还如上引绳准前次第于中胎定方所也。

　　如上无二相应形如来形空性形者转相释也叹此无二形即是如来形如来形者即是性空形也如上所说前引线当心师及弟子相对引定四方及四角十字道但以绳印持而未下也(先已作标相在四角置了方作也)当如此定时须如上想于阿字而遍其身(皆如上说也)然大日如来入大悲胎藏生三昧此大悲胎藏三昧岂与前品大悲胎藏漫荼罗有异耶正为前坛诸方未满色像亦复未具故更说也。

　　次定方竟师想嚩字如上说遍于身分想自身同执金刚之形入于中胎如前引线定方所遍即下方絣之(更问先定了方下［絣］耶为直尔下［絣］)假令中胎方六尺者量半为三尺即是胎分第一院广狭量也分此三尺以为四重(即有三线道也)第一为行道第二为置供物处第三重是诸尊坐处第四是外缘(其三重皆等外缘狭也)计此三尺内均调令得所也当供养时师当运心一切应来会此然无图位座者皆于此外缘中供养也次析第二院三尺取半为一尺五寸第三院量亦于中均布四道如上也次更析一尺五寸取半当七尺五分为外院量也亦于此七寸半内均置四道令得所也第一院胎外门口即与行道处相连当取少许用立门位余通行处门(此门位)其三重外门若有宽地任意大作多侵地无妨也前漫荼罗中云第二院置释迦第三文殊师利菩萨此文互也由先定中胎竟直向第三院定之故云第二非是第二第三重也今此中自有诚文文殊在第二重释迦在第三重也想阿字定外院次想嚩字而作中胎次第作之第二院想文殊或想瞒maṃ 字(亦如前遍身分等)次第三院当想释迦或想作婆bha 字也(重声婆字也)次金刚有情金刚执我加持者彼印或嚩字或于内入中胎漫荼罗置之者谓师先定线道竟欲入中胎时即自加持作金刚手也然师以用a 字作己身即同毗卢遮那之佛不应自有所作务故转作执金刚菩萨之身以a 阿字本不生与va 字不相离故得转用也如是第二漫荼罗亦本寂我加持力故无二相应形佛形空性形者。

　　次复叹嚩字之德以阿字义入中故亦复本寂也即是本不生义也无二相应者嚩即阿字无二无二分理常相应也以本寂之故如来之形亦空无自性也次二分天位舍外漫荼罗三分远界道弃舍东向线申等者谓每一院皆有三重舍第一重第二重于第三院安神位也次舍第二院于第三院下色也(［义犹未了更问经中从定线位讫竟至定色以来解未明了未记更问之］)。

　　经云复次毗卢遮那我加持彼印广法界寻念彩色下者谓下彩色时阿阇梨当想毗卢遮那如来或彼印此印即是广大法界之印也(［尔时当想自身即是大日如来］)如是想已先下白色尔时阿阇梨自想其身即是法界法界之体明白无染也如是想念时非直我身如是一切有情亦复如是净除同如来亦一切过离者自身等如来谓白色也白是法界体离一切过也然所云一切有情皆同妙法界者当以何法得之然此非无方便也谓入啰字门入此字时即能令己身及弟子乃至一切众生究竟皆等如来法界身永离诸过也故次云想啰字其字色白如车𤦲(或云如商佉即是宝［具］也其色洁白第一［师云此中即有阿字有［嚩］字也故啰字白色想字焰光寂然光出如乳以之净之成无垢色离一切过也］)及kuṃ 君de 祢华(是西方华也亦鲜白无比)或如皓月之状其字之焰亦白寂然恬寂而曜光明如是想时又诵啰字至百遍或千遍方下色也(阿利荼［也］)凡加持色法先于色中想啰字字成已即转为佛也此有二种a 阿ri 利pha 荼谓定手当胸上为拳而申风指直竖右臂如击物直申举之其左脚向前右脚相去三尺以来长引即是也白朱黄青皆用之当想佛形而作此印也凡作印有二种威仪若立作印皆须作威仪也四佛皆作寂然之形用此印也。

　　第二下赤色应记之者言阿阇梨当审谛也。

　　次下赤色时当想ma 么字或作啰字阿字此字照明如日初出之色或赤或黄此即赤黄杂也此光明照赫奕此字即是宝幢佛种子字也此是无能降伏最胜无比之佛也兼想自身即同此佛余方便准前赤色啰字安点加之不合是阿字也义合用啰字加点耳。

　　次下黄色时当想迦字作真金色其焰亦然是金色牟尼佛也(［牟尼是佛都号也］)迦是作义业义以无作故永离诸过住此三昧害诸毒光明一切遍也当入定依教者(用意谛观不散乱意也)。

　　次下青色时当想ma 么字(［彼上思惟么字谓于青色上想之也］)即是度生死义释迦牟尼也此佛坐于大菩提座一切佛用此ma 字除众生恐怖也而降诸魔军众也其字如虹之外轮有青莲之色其光亦尔也余方便如前西方名虹为帝释宫也。

　　次下黑色想ha 诃字如劫灾大火之时以火极盛故作紫黑之光此字光亦复如是也此是阿閦如来其佛以大慈悲为护一切伏诸障故作毗俱胝怒形兼作印拟于作障之者(［此俱胝皱眉如前说也］)此尊名钵罗底(丁也反)哩荼梵字也此印举左手申左脚屈右脚也此是降伏通用印也作金刚忿怒形不须作佛形也此二尊是通一切用身印也余方便如前。

　　尔时毗卢遮那佛从三昧起住于无量胜三昧当于定中一切遍无能害力明妃一切如来境界生说者如来前者住于甘露生三昧而说如上法门已了为欲满足修真言行菩萨诸方便令具足故复从定起更入无量胜三昧无量胜即是无能害力义也由住无量胜三昧故感发生起此明妃也此明妃名一切如来境界生即是佛之境界也诸真言行菩萨由此明故即同如来境界亦生如是不思议境界也由入佛境界故所作功德亦复同于如来也遍一切无能害力者即是无障碍义也非直遍于如来境界亦遍一切声闻缘觉境界乃至最初发心之者但能修此明妃之行亦即入于如来境界也。

　　na 南maḥ 谟sa rva 萨缚ta 怛tha 佗ga 竭ta 多者归命一切如来等也从诸如来生是故非一以非一故故云等也sa rva 萨嚩mu 目khe 佉bhyaḥ 弊也(二合)者一切诸佛以为首望也(更问之)a 阿sa 娑me 弭(无等以从一切如来境界生故无等也)又秘释此中阿字即是佛本身三迷是等等同诸佛即是等于阿字体也pra 跛啰me 弭(译为第一也以无等故即是第一更无过上也)秘释者此pa 钵字即是第一义谛由上阿字同一切如来体故即是第一义谛与如来等也a 阿ca 遮le 梨(不动也由阿字故即同［第一义谛］第一义者即是言语道断心行寂灭故不可破不可转也)ga 伽ga 伽ne 祢(空也由不动故等同虚空性净广大不可分别限量也)sma 萨么(二合)ra 啰ṇe 祢者(寻念也谓寻念于阿字之义即是于恒恒时于常常时思念此义亦无间［绝］之义也)sa rva 萨嚩tra 怛啰(二合)(引)ḍa 奴ga 揭te 底(遍至也由常思念如是义故能遍至一切处非直遍至一切佛亦遍一切声闻缘觉乃至［发］心等处)svā 娑嚩(二合)(引)ha 诃(引)(娑嚩（二合）自也诃是本也更问)警觉诸佛令忆本誓愿也如来昔立如是决定大愿修此真言行者皆当加持建立令速满所愿我今如是修行故警发诸佛常念本所立誓愿也。

　　次调彩色法佛般若波罗蜜多作礼诵此明妃八遍诵之者谓调彩色将图如来本真之像先当读诵大般若经恭敬供养即是作礼义也凡调色时须如是作也又想彼色中字类(谓字作罗等)诵此ra 字或百遍或千遍也又诵明妃八遍也师调色已(［从坐起绕已入中于弟子想念大慈悲力师即自作金刚及字印也］)已从定起绕漫荼罗发大慈悲心即以此大慈悲力加彼弟子已阿阇梨作成事金刚萨埵加持嚩字施愿金刚等菩萨之者此阿阇梨以如来加持及阿字故即是毗卢遮那如来以如来自作成事所不应故更以嚩字加持作金刚萨埵身而画诸像也(［缚字并施愿吉祥金刚者是文殊也种子是么字即空点也用施嚩为[金*(离-禸+ㄆ)]字耳］)当作时想同己身如上说之又诵此嚩字百遍或千遍等也画大悲藏生大漫荼罗内漫荼罗安祥者师如是自加持已安详而起入于中胎徐徐运布众彩而作毗卢遮那之像也其像本形坐于白莲华座上以发为冠不加彩饰用极细绢为下裙更用极细罗縠轻细于下服者用为上服令肉色相映内现也身作阎浮金色色之深金极光莹者是也其佛像身皆生光𦦨相合为鬘连环不断而遍身也所以漫荼罗中须造此佛形者为欲令彼弟子速生胜愿及以加持之力成满一切智身故先须造立也。

　　复次造坛有上中下法若弟子财力丰赡堪能广办者师即当作画色像之坛为示本尊身印之相故若力能办而作字坛即犯于秘法隐覆之罪若观弟子心极殷重乃至不惜身命尚能舍身而奉于师何况当有所吝然资力不办者听作字漫荼罗即于此置佛之处但书作a 字即是如来之体也置阿字竟中胎之外院直东作aṃ 字又于东北自在方置ga 字此ga 伽即是虚空眼也是一切佛及菩萨之母也次火方一切佛菩萨ci 真nta 陀ma 摩ṇi 尼宝印或置ka 迦字也次北方观自在及弥勒贤劫一生补处菩萨以为眷属置su 苏次或置sa 娑次南方金刚手等或作形或但作印(印谓三股拔折罗)或作va 嚩字也又此中置字与前坛方位或不同问之复彼分位三弃舍一切执金刚诸印画或彼字者多三弃舍亦如前释不异字印作hūṃ 吽(引)字次罗刹方(西南也)毗卢遮那下画不动尊石上坐手执刀及罥索遍身焰鬘期刻彼一切作障者或但作印于上(印谓罥索及刀也)或作haṃ 憾(引)字耳次于风方(西北也)作三世胜害一切作障者头上光焰貌作大忿怒如阎摩罗形黑色于恐怖可畏之中又极令人恐怖当如是作极可畏形也其手中转拔折罗(是三股金刚印也此是定)或但作字谓hā (长诃字)。

　　次于四方画作四大结护东方作无畏结护(是名也)身金色白衣面少瞋状手持棓若但置印者(但画棓印也)或但置字(嚩字也)北方作坏诸怖大护白色右手持刀著白衣并𦦨光若作印者但画刀形若字者作pa 跛字或傍加二点西方难降伏大护无有能制伏者故以为名也身作无优华色(如此间深紫蜀葵华色也)衣亦赤然少浅于身色其面微笑在圆光中立作观大会众之状谓西方众会也印但画刀若字作saḥ 索字南方金刚无胜大护犹若金刚更无有胜故以为名也复次金刚是天帝释别名然此大护势力又过于彼故名也其身黑色忿怒形皱眉衣亦黑然稍浅于身面之色也头上但作发髻自身𦦨光也手持棓若但画印亦但置棓也字作kṣaṃ 乞钐(二合)字为种子也上来四大护皆次并置眷属眷属即使者也皆坐白莲华上持真言者当如是而敷置之也。

　　次出外向第三院画牟尼王释迦种姓着袈裟衣具足三十二相是一切众生施无畏者(以教法利益一切皆令得无畏故也)其印当置钵袈裟等(等谓锡杖之类)若字者作bha 婆字此最为胜者谓秘密胜上义也次外漫荼罗法界自性加持菩提心发趣者作法界自性观也法界即是如来之身观自身即同一切佛法界身也以此加持住菩提心也(此发趣是向义至义修行义更问此一段也)彼三分舍三作礼佛毗卢遮那寻念如前调色者谓置释迦已。

　　次第二院当礼毗卢遮那如前调色中方便而画也(更问)东方作施愿金刚童子形(即文殊师利别名也)左手执青莲华华上置金刚以一切璎珞严身上妙细绢以为下裙极微细縠以为上服又令细于下裙身色映现也身作郁金色头上有五髻子也彼印但画青莲华华上置金刚杵也若作字者谓maṃ 满字或加归命即是真言也文殊右边(即北边也)置光网菩萨一切身分圆满左手执宝网右手执钩若但置印者或画印或画钩也种子字者jaṃ 染字也(但置此即得也)南方画除一切盖障菩萨金色发冠(云无璎珞)左手执真陀摩尼宝珠在莲华上也若但作印者置莲华上有摩尼珠或但置字者谓aḥ 恶(引)字也北方作地藏菩萨色如pri 钵yaṃ 孕gu 瞿华色西方有此华如此间粟谷之色华房亦如谷穗甚香也此菩萨手执莲华以诸璎珞庄严其身若但作印者但置莲华也若置字者作ī 伊字也西方虚空藏菩萨等亦以诸璎珞庄严其身身作白色著白衣(其白衣色映身作肉红与身色少异也)身有光焰执大刀彼印者但画大刀也若但置字者作i 伊(引)字也然此坛中所少位次尚多即云造了者亦是上下互现也造了时阿阇梨先在门外坐住法界(［梵本云次持诵者住法界我即法界性住菩提心也］)兼菩提心此菩提心即是法界性也向东方而作金刚印(坛门向西开故师面向东也)造坛了当坛面向东坐想同于佛佛即是法界体也既同诸佛然后作度人事业也作事金刚谓作诸事金刚即是三股拔折罗也(［凡言作金刚者字身印皆具作之作佛亦尔恐烦不广一一言也］)。

　　次供养作殷勤者更诫行人应诫慎作之勿忘次第也(［梵本云当结金刚印次作金刚事业殷勤而供养现一切佛救世者三昧耶］)又现印三昧耶等者三昧耶印众多故云等也供养及作事等皆作三昧耶诵三遍作事多用处故云等也由作此法即以此随所作心能遍一切方所惊觉一切如来由佛本愿故即皆惊觉而作加持也先念遍一切方所谓漫荼罗中随方面一切诸尊运心普遍若深行者即是漫荼罗诸尊悉地方示三昧耶也请诸尊法用二种使者成办诸事真言即得也若具捷疾慧一一用本真言印别请亦得次外唤弟子令彼护净者弟子先在门外唤之令近门向坛立又当先教彼如法洁净也此即请本尊了次结界乃至发遣皆在供养法中准用即得也既结护已为授三归此三归谓印法也初印护身次法轮印护诸身分次更有一印下当说之初印印顶次印印支分(次印更问)次印上云金刚有情也由此三印故即是住菩提心也作法界法轮印时彼当一心作自体者谓行者运心作此法界时即观自身同于法界也结印时同彼印自体也上法界自性印结之彼法轮次结更问先想弟子髻中有阿字然后以法界生印印之以印案之次诵真言三遍或七遍也次当以衣帛覆其面师当发大悲心而愍念之为令彼永度生死开佛知见故其弟子尔时亦当自发殊胜无上愿也不空手作菩提圆满故谓彼弟子欲令无上菩提速圆满故随上中下力分尽其所有供养诸佛本尊等或持宝华等而献之也时师欲令弟子结护故耳语教之所谓令住菩提之心别有说处也彼既发菩提心一心诚仰而住师自作印向其顶上着之更问何印然后令掷华当记彼华堕在何尊之处然就一处本尊之身又有上中下左右之殊随彼所堕之处而授彼相应印真言也弟子法教如是作三昧耶故一切与(更问)。

　　尔时执金刚具德又复问此佛灌顶法愿佛自说者请佛自说也时佛住法界性中告金刚手谛听一心我说此法令修行者于此法中自在能得所谓令得胜上教法也(［此自在者亦是速得义又是摄持义与上所云多财名自在义不同也］)我说一切诸法教所谓最上自在摄持者谓心有愿求悉能摄取自在满愿如于一国自在所为必成也阿阇梨如来本形意加持作彼印者随彼上中下法或作如来形或莲华金刚部等随彼所主之坛而作彼形而为灌顶也如来本形加持谓阿阇梨以如来性加持自身如来性即本形也或用彼印谓以印加持想自身以a 阿字遍支分此a 阿字即是法界之体性也由此庄严故即同佛身方唤弟子也若是得定阿阇梨或已得法验者所作任运能成若不能如是者当用印及想而作也次引弟子将向大华王漫荼罗(谓坛外先作灌顶坛处也)四宝作大菩萨加持大瓶者是中胎四大菩萨所加持瓶也以菩萨宝而用庄严也次当作生一切支分印而于弟子顶上灌之凡灌顶时作此印结已取瓶为灌也若不以此印者则法式不具令彼弟子不能住菩提心则有退转与空洒香水无殊也又复未灌顶前于弟子顶十字缝上想作aṃ 字其心中极想作阿字又想啰字在于胸上亦可但想阿字遍一切处用也金色光发冠坐白莲华者谓想彼弟子心中白莲华开敷圆满毗卢遮那如来坐于其上然后灌之经云仁者即是毗卢遮那如来也若以此法而灌顶者即是同于十方诸佛灌顶以法水而受法王位也不尔者徒自劳形灌之而已无所能为也。

　　经卷第三竟。

　　密印品第九　经卷第四

　　尔时毗卢遮那佛观察诸大众会者佛已略说灌顶仪法了将欲更有所说故佛复观察十佛土微尘等大会非无因缘谓将说如来身密之印也次即告金刚手有印名为如来庄严具同法界趣标帜同者言一切佛以此为庄严故得成如来法界之身若有众生行此法者以印加持故亦同如来法界身也又此印者即是法界之标帜以此印故标示法界之体即名法界幢也诸佛由此严身故于一切大会中建此无上大菩提标帜能令八部等众恶邪者远而去之善根性者亲近奉教修行也汝可谛听极善作意吾今将宣说之也世尊今正是时世尊今正是时者愿佛此两语有意也初说迦罗之时意言今此四众无有支叶纯是贞实堪受大法如来应机而说正是其时也次三摩耶之时即时分之时今正是说法时也。

　　尔时世尊住于身无害身力三昧者佛为满斯愿故复入三昧此即如来无碍之身自在之力故无能害也住此三昧而发三明真言其明名为无害无等力也由此三昧耶故诸学者得听闻得入正法若不作者即不合入坛亦不合听秘教也若修此明即能得身净语净所愿满足会于三身故名为三明也(［三力者谓三世力或是三平等力也无等力者即此三力也］)其明次当说之耳。

　　南么三曼多佛陀(引)南(引)(归命一切佛)a 阿saṃ 娑me 迷(无等也)tri 怛哩saṃ 三me 迷(三等也)sa 三ma 摩ye 曳(即三昧耶也)svā 娑嚩(二合)(引)hā 诃(引)(惊［觉］发也)

　　阿娑迷者此中即以阿字为首即同诸佛法身无相离相当知此法身即是无与等比也三等者谓诸佛三身谓法报化合为一身教化众生也亦体同阿字之门无相离相故言等也三摩耶者是不可越义是无等三世诸如来之所同说也佛住三昧说此明无害无等力由此明故能入三昧耶此三昧耶即是誓愿犹如于敕是三世佛本所要誓也此法门难信难入难得听闻由法不具故也以是故三世佛同说此真言如此三昧耶真言加持故得入听闻修行此法也如尊之教不可违越若不闻者即不得入亦不得听闻也娑嚩(二合)(引)诃(引)是惊发义以此真言惊发诸佛说此明时诸佛即惊发而起加持行人也此明力故能满诸地能令修者得现三法谓成就有三法谓本尊之身真言及印等此三法具即得成就也。

　　次说手印之相不越三法道界者此界是结大界之界非驮都也于界道当中而行故名不越耳今此中先说十二种合掌名相凡诸印法此十二种极致敬要宜明记之第一合掌合掌中心坚相着十指头相离少许开之此名宁(上)尾拏(上)合掌(此名坚实心合掌也)第二次以十指爪相当齐等以指头相合掌中心小不相著名三补吒合掌(此名虚心合掌)第三又次以十指头相合指亦齐等然掌内空令稍穹隆名屈满啰合掌(此云如未开莲也)第四次以二地指二空指相着余指稍令开张名仆拏(奴［开］反)合掌(此名初［割］之莲也)第五次又以两掌仰而相并令俱向上正相并铺之名嗢哆那(上)惹合掌(此云显露也)第六次又并仰两掌与前相似而令诸指相就稍屈合之如人掬水之状(勿令太屈也)此名阿陀啰合掌(此云持水也)第七次又令十指头相叉皆以右手指加于左手指上如金刚合掌也(此云归命合掌［梵名钵罗（二合）拏（上）摩合掌］)第八次又以右手加左反掌以十指头相绞亦以右手指加于左手指上名微钵哩哆合掌(此云反叉合掌也)第九次又以右手仰在左手上以左手覆在右手下稍似坐禅人手相加之形此梵名毗钵哩曳萨哆合掌(此云反背互相着合掌)第十次但仰二手掌合二手中指头相接而仰之梵名啼(上)哩曳(入)合掌(此名横柱指合掌)第十一次又俱覆二掌亦以二手中指相接梵名阿䭾啰合掌(此云覆手向下合掌)第十二次又双覆两手以二大指并而相接十指头向外亦同名也又梵名阿䭾囕(此［亦］云覆手合掌也)今此三摩耶印先合三补吒掌(先［竖］二手相远渐近令相着［又合］掌内稍空者是也)以二空指并而直竖之勿令太低勿太傍侧正令二空指向上也此经中二手皆立定慧秘名十指皆称五轮密号(其五指中小指名地无名指为水中指为火头指为风大指为空左手为定右手为［慧］亦可左手小指为檀度以次向上数之头指为定右手小指为慧度以次向上数之头指为智度［若依瑜伽定慧二手与此不殊十指以十波罗蜜为号从定小指起檀从右小指起慧次第上即檀戒忍进禅慧方愿力智此即十指之名又指为度此上意者所立此名非阿阇梨亲授者不可以解故言密也］)此三昧耶印若初修行作诸善品之时若不先作者不合作诸法也非直作此亦须诵前三昧耶真言作法结此三昧耶印置顶上诵前三昧耶真言一遍置印于右肩次置左肩次置心上次置喉上每置时各诵真言一遍凡诵五遍而印五处便成大护今更略说真言及印然此真言有何功德耶以此真言故能除宿障以净自身既身净已外障亦净以外障净故诸障皆不得入此即为大护也由此不思议加护故福任运增长罪障自然除灭诸佛惊觉满其所愿也。

　　又次法界生真言曰。

　　南莫三漫多佛陀(引)南(引)dha rmmā 达磨dha tu 䭾都(法界也)sva 萨嚩bha 婆(引)va 嚩(［性］也)ku 俱(引)haṃ 唅(我也)

　　达磨䭾都是法界也法界者即是佛身下句云我者言我即是法界也又此行者虽未能即体真性但作此印而诵真言亦即体同法界也其印以屈二空指内掌中以左右手地水火三指厌二空而作拳竖二风指令直(两手各别作拳而竖风指并也)先竖二风指令当胸即向里而转即于顶上作以风指头拄令两头指从顶两边各近左右颊颈而向里稍下曳之至心即散手也谓初竖指稍令指头向下指背向里近头颈颊渐渐指头近下也凡诵真言作印喻如耕牛二牛同进不得前后也次更作转法轮印者先作反背手合掌以二地指反相勾(令右加左上也)余水火风三指以次亦反相勾讫末后綟二空指令至掌向内相拄也此是转法轮印由作此印故令彼身心俱净能现见十方佛转法轮也。

　　真言曰。

　　南莫三漫多佛陀喃(引)va 伐jra 析啰(引)(金刚)tma 怛摩(二合)ko 俱haṃ 唅

　　此真言上已释之(更勘)。

　　次作刀印者刀喻利智以能除断为义谓除恶见山峰也如大山之峰撩乱甚多烦恼亦尔今作此刀印由此印故能断害身见及俱生见也其作契印法先当归命合掌(如上说也)即屈二风指令指头相对以二空指并而压捻之令如大刀之形即是也。

　　其真言曰。

　　南莫三曼多佛陀(引)喃(引)(如上)ma 摩ha 诃kha 竭rga 伽(刀)vi 尾ra 罗ja 惹(无垢)dha 达rma 磨(法)saṃ 珊dra 捺啰śa 奢(现)ka 迦sa 娑ha 诃ja 惹(俱生)sa 萨tka 得迦(二合)(身见)ya 野tṛ 捺哩(二合)ṣṭi 瑟耻(二合)cche 制(吒曳切)da 诺(入)ka 迦(截断)ta 怛thā 佗(引)ga 蘖tā 多(如来)dhi 地mu 目kti 吃底(丁以切)(二合)(信解)ni 你(入)rja 佐ta 多vi 尾ra 啰(引)ga 誐(无贪)dha 达rma 磨(法)ni 你(入)rja 惹ta 多(生)hūṃ 吽

　　大力无垢法现俱生身见截断如来信解生无贪法生此真言梵音诵之在经本中此已注义竟如上说也此真言以初么字为心是我义又是五空点字即是遍一切处义也今此中意正欲害此我见也当知此刀即是诸佛如来大智能断绝诸见故以刀截烦恼根即得无垢法现也谓身见俱生之类即是垢也今断是垢竟即休息邪然未休息更有胜法谓除是垢已当生如来信解(此义如最初解)如来信解谓是何法谓无贪等善根也由此故次生hūṃ 字是中ha 诃字为因为除是因故傍有长ā 阿(引)之点即是一切法本不生故也下有ū 邬(引)字为三昧上有点为大空诵此者能令行者满三种身以此hūṃ 字中有三义即是法身现也三藏云西方尤秘印法作时又极恭敬要在尊室之中及空净清洁之处当澡浴严身若不能一一浴者必须洗净嗽盥以涂香涂手方得作也又作时须正威仪跏趺等坐不尔得罪令法又不得速成耳。

　　次作吉祥śaṃ 商kha 佉印先作空中合掌(如上说)屈二空指以二风指压之令如商佉形作印已即近口吹之如吹螺之法也此是满一切愿吉祥法螺印由作此故即得满一切善愿宣说大法能令十方普得闻知此即是寂静涅槃印也。

　　其真言归命同前。

　　萨嚩哆(引)(遍一切也)暗

　　此是真言之心一切法本来不生上又有点即是大空遍一切处也此是大寂涅槃之体性如万法寂然遍一切处也。

　　次金刚不坏坐印法亦名莲华坐印先以二空指二地指皆相并余舒散如微开剖之莲即前薄疙难合掌也经云令如铎形也次即改以地及空指相捻中间六指并如旧舒散其中火风指各自相合水指独单立即是也此是莲华之座印亦名金刚座也犹坐此座故能生诸佛诸佛皆由此坐即名吉祥座也故名金刚不坏座也。

　　真言归命如前。

　　ā 阿(去)(引)

　　此是真言之心也此长āḥ 阿字为行傍二点为三昧为令此法坚固故故复有点也然作拳法有其四种诸结印时皆悉引用第一如常作拳法大指竖之此是一也次以空指在于掌中而拳之名金刚如来拳第二也次叉手而合作拳令十指出现于外此名指在外拳第三也(并右指加左上)次以十指相叉皆令十指头在于掌内此名内缚拳第四也(亦右指加左上)。

　　次作金刚印二手相并皆屈水指向掌内以二风指捻火指背而不相合此即金刚印也(二空指亦并而竖合如五股形竖也)由此金刚印能坏无智之宫一切不能坏也。

　　其真言归命如前。

　　na maḥ sa ma nta va jra ṇaṃ hūṃ 

　　真言体但有普遍归命持金刚者吽(引)字(义如上准说之)。

　　次佛顶印先作指向内拳即申二中指令相并次以二风指加于中指之背中节而屈二空指并竖微屈头捻水上即是也(其指向内拳即是指头向内也)此大印名佛顶结此印时即同仁者仁者谓一切如来也谓作此印即同诸佛身也吽(引)吽(引)此是真言亦是具三解脱义也初为因后为果因是如来之行果即成佛也(合加顶上更问)。

　　次如来毫相印以智手为拳直竖大指置于眉间即是也作此印即同如来毫相具足也。

　　其真言归命如前(更问行也因也生也)以此不生之行净一切因也ja (阇谓生不可得也)。

　　次作如来钵印左手持两衣角(其法取袈裟近手尖角及搭肩之角绕肘回入手中令二角如双耳也)仍以二手相重令以右加左上如坐禅手引上令当脐稍屈如重手承钵之形即是也作此印即同如来持恒沙诸佛标帜之仪亦能令一切非器众生皆堪为法器也其真言归命如前婆是有义即三有也以本不生故即离三有三有本来不可得也除此三有而得如来真实之有谓诸佛法身也。

　　次作施无畏手印左手如前持衣二角舒而当脐右手指向上而向外舒之如招物之像(如前瑜伽中释迦印即是也)若作此印能除一切众生种种怖畏忧患即时皆息亦除彼未来种种大可怖畏也。

　　其真言归命如前萨嚩佗(遍也)誓那誓那(胜也)婆也那奢那(上声是除恐怖也)。

　　遍是普义即是遍一切处也于一切处方便之中而最为胜皆胜彼也初离异生烦恼次离二乘烦恼故重言之即是胜中又胜也如来以此之故能遍一切处普除一切怖恼也。

　　次如来满愿手印左手亦准前持衣角展之如前右手向外舒而下垂五指如瑜伽中宝生佛印也作此印时即以如来力故一切佛满其所愿皆得成就也。

　　其真言归命如前。

　　嚩啰䭾(与也)嚩析啰(金刚也)怛么(二合)迦(我也亦身也)

　　意云愿诸佛与我金刚身也亦是授我大智之身也此即是满其所愿耳。

　　次怖一切为障者印以右手为拳(握大指也)而舒风指直竖之当以此印跓于眉间(［以指头当眉间也云等引者谓作𧿥俱知形其面如忿怒而心住一境不动也］)此一切佛大印能现如来威猛大势之力恐怖一切为障难者令其降伏亦能与一切众生所愿行者结此印时为障者莫不四向驰散乃至大力天魔军众亦自然退散如来菩提道场以此印能伏诸魔也。

　　真言归命如前。

　　摩诃嚩梨(大力)伐底捺奢嚩梨(十力也)䭾婆(二合)吠(得也)摩诃弥底[口*履]也(大慈也)毗庾(二合)娜蘖(二合)帝(发也)

　　此真言诸佛大力也此大力是何等力耶即是如来十力以一切力中最在大也如来云何得此十力谓从大慈而得此十力故言此十力从大慈发生也。

　　次佛眼印慧手以空指厌风地二指(其指屈之空指捻其甲上也)而申水火二指用右手作之作已用此二指拄于其眼先加右眼次加左眼以此秘密方便能净眼根成就佛眼得见如来深密境界也。

　　其真言归命如前。

　　伽伽那(空也)嚩啰(愿也)罗刹拏(愿相也)迦嚧拏(悲也)摩也(体也)怛佗揭多(如来也)作屈数(二合)(眼也)

　　夫虚空虽无相无碍而不能成办大事今此如来之空虽无所依而成一切胜上之事过彼虚空不可为匹也大悲体者即是如来之眼此眼从大悲生能生大悲也(更问)。

　　次如来罥索印先作十指向内之拳即舒二风指指端相拄屈而相接圆环之状其二空指亦以右厌左双内掌中即是也此印能缚一切为恶者亦能坏彼令其除息诸恶也。

　　其真言归命如前。

　　系系(此中有诃声即是因也兼有三昧义此系是呼召声也谓呼此成佛之因也此因以本不生故离因果相令此因净而复净也)摩诃钵奢(即大索也即此离相之因是名大索也)钵罗娑卢(普也)䭾哩耶(如空也言此大索广普如空无所不遍也)萨埵䭾都(言此索普广作何事耶谓于有情界中而摄持之除其痴故也)费慕诃迦(痴也除破痴也)怛佗揭多(如来)提穆讫底(二合)涅惹多(信解［生］也亦是发诸佛本愿也诸佛行菩萨道时立大要誓尽度一切众生今以此因要当成果若住解脱之乐不忆本事即违本愿此亦名痴今此［令］除此痴［使］究于佛果恒作佛事也)

　　又此索者从何而生谓从如来信解中生信解义如经卷初已说如来以此信解之力普门示现种种类形或作大忿怒事或为持明之仙具大力势折伏摄受无量众生咸令获于如来妙果即是大索广普周有情界义也。

　　次作如来钩印先以左手空指厌余四指之头令如环状次以右手三指内于环中右手大指加左大指之外而屈入掌中捻右手三指亦令如环状舒右手风指而稍屈第三节令如钩形即是也此说与经不同今疑疏主误说也据经云此如来钩印以定慧二手内叉合为拳直竖慧风轮稍屈令如钩形即是梵经亦如是说与疏不同此宜再问取定作此钩印能召十方一切诸佛菩萨皆令集会道场亦能满足十地之位况余八部之类未生善心者而不来至耶。

　　āḥ 恶(引)(入)(行也)萨嚩trā 怛逻(二合)(［一切所害］)钵啰底诃帝(一切所害也)怛佗揭多(引)(如来句加三昧声)俱舍(钩也)bo 菩dhi 提ca 拶rya 哩也(二合)(菩提行也)pa 跛ri 哩pu 布罗迦(满足也)

　　此中行者谓由此行能招诸佛大功德海也如世间钩则有处所分齐不能遍一切处而作钩召今如来钩则不如是普及一切无所不加乃至能招大菩提果以要言之悉满一切如来功德普召一切众生亦令得此道也故次句云遍一切害(害即是钩取残之也)遍害一切不调伏者皆令于菩提之行而趣妙果而得满足也。

　　次如来心印作前钩印更竖慧火轮亦屈如钩定手风火二轮双屈入掌即是也法皆准前唯加舒火指此所舒二指皆屈第三节是也。

　　真言归命如前。

　　枳让(上)怒(智也)纳婆嚩(生也)

　　即是诸佛之智此智不从佗得还从佛心生也。

　　次如来脐印亦准于前加舒水指(图不同更勘)凡舒三指亦屈第三节也慧手也今此印亦与经差互不同疏主言舒三轮经唯申慧水余并内叉梵经亦同此说宜再审之。

　　真言归命如上。

　　阿没㗚(二合)都纳婆(二合)嚩(甘露生也)

　　甘露者智之别名能除身心热恼得而服之不老不死可以喻于如来之智也今以此智除一切众生热恼令得常寿之身此甘露味亦从佛心生也。

　　次如来腰印亦准前如来钩作之内风指而舒慧水指为异耳此水指直申不须屈第三节也(［是右手此印经疏及图互皆差别经言直舒水轮余亦竖之疏说余并内叉唯中慧水图即二水合竖余皆内缚今此三本不同宜问传大法人方知定趣水指也］)。

　　真言归命如前。

　　怛揭佗多(如来也)钵罗苏婆嚩(生也)

　　当知此智印即是从如来生也凡印真言皆自呼其义耳一一略具佗皆仿此。

　　次如来藏印先作三补吒合掌(空心也)水风二指皆屈入掌中(令指相对当)其二手火指直申而令指头相合二空指并而厌于二风指二手地指亦舒勿令指头相到而稍屈之皆令曲即是也此印亦经疏有异经云屈二风指入于内二空押之二火申合二地二水皆令少屈是也图与经同。

　　raṃ raṃ raḥ raḥ 

　　啰是无垢义上点即大空三昧也第一字除凡夫二乘障第二字住于如来甘露之空也次二字傍加二点是净除义第一字除凡夫垢第二字除二乘垢也。

　　次结大界印准前如来钩印法但二手各举水指令直竖即是也(更问之不分明)若依此疏说作印不成经图二本亦皆差别经即屈二风轮二空押之二火直申相合二地二水皆令散竖图即风火依经二空并举不押风轮二地二水指头皆竖合此之三说未知孰是此中大界义者谓从初发大菩提心乃至成佛于其中间不令间断不没生死不退菩提即是大界义也。

　　真言归命如前。

　　le 隶(离相三昧)lla 噜(重攞字作二乘相也)pū 补(［第一义也］第一义不可得也)ri 哩(离垢也)bai 微(离缚也)ku 矩(音作也)le 隶(离相也)

　　此七皆是三昧如来以此诸三昧而为庄严更无过上此是诸佛大界也。

　　次作大护印准前如来藏印申二水指令指头相拄如峰其二火指头亦相拄而稍屈微如连环之状又开二空指相去二寸已下即是也(［此印经与疏及图互皆不同经云屈二风甲相对二空并押屈二火头相拄令圆二地二水皆散舒是也图与经大同唯析开二空轮散竖有异也］)。

　　真言曰。

　　萨嚩佗怛揭帝[卄/(必*也)](归命一切如来等也)萨嚩婆也微(上)蘖帝[卄/(必*也)](能除一切怖障等也亦是叹佛归命也)毗湿嚩目契[卄/(必*也)](种种门也亦是巧妙之义诸佛巧现种种功德门也)萨罗嚩(二合)佗(遍也谓一切时一切处一切方所也)唅欠(诃是因义欠是空义也点又是空以此空净一切因又复空者此空亦空也)啰乞叉(拥护也非但护于二乘亦护一切诸佛诸佛由此故不舍有情常作佛事无有休息不住寂灭也)么诃么[口*隸](大［力］也即是如来十种智力也)萨嚩怛佗揭多(如来也)奔眤也(二合)宁啰社(引)帝(生也言此力［从］如来功德生也)hūṃ 吽(引)hūṃ 𤙖(引)(第一恐怖除其障也第二为令［满］佛［之］三德故重言谓极怖之也)怛啰吒怛啰吒(摄伏也摄伏内外障又为成佛法身故重言之)阿钵啰(二合)帝诃帝(是无害也无障义也)

　　此名无堪忍大护由彼威光猛盛如初生小儿不堪视烈日之光此亦如是一切不能堪忍而敢映夺之者故名无能堪忍大护以此护真言行者也。

　　次如来普光印二空指并而屈入掌中二风指直竖(各不相着皆直竖之)二火指头相合稍阔其节如剑锋形余指同前即是也(［此印与经不同二手火风空等大同地水二轮经文有异经二水搩竖头相离二地合竖是也图与经同］)。

　　真言曰归命如前。

　　阇嚩啰(阇生也嚩缚也罗相也［光也］侧有阿点与［不生］义同无相不生也［云光］也)么履你(么是我也有长阿声履是相也你是想义即观也离有观无观也)怛多揭多啰(上此是如来光也如来光以无相无观［等］中生［之也］)

　　次如来甲印作三补吒合掌以二风指傍置中指背上而并列之是也。

　　其真言曰。

　　南诃三曼多勃驮喃钵啰(二合)旃茶嚩折啰(二合)(金刚也)入嚩(二合)啰微湿(二合)普(上)啰吽(［已上真言勘得新著］)

　　是其三义如上余问和上如一生补处菩萨要被此无上菩提甲坐金刚座降一切魔军成正觉以此故真言行者要被此甲作佛事也此如来甲真言及如来舌印先译诸汉经及疏中阙后无畏三藏和上于梵本及图中勘得也。

　　次如来舌印以作三补吒合掌二水二风轮屈入掌中甲相背开掌以二空各附二风侧是如来舌印如前甲印空指押水指头余依旧舌印(阙之勘本)。

　　如来舌真言曰归命如前。

　　怛他揭多(来如)誓诃嚩(二合)(舌也)萨[帝*也](谛也)达磨(法也)补啰帝瑟耻多(住也)

　　如来者即是如实也犹如来舌常作如语不诳语不异语以如是真实故常住也。

　　次如来语门印(语门谓口也)亦准前印先作三补吒合掌即以水指风指头聚合于掌内以二空指并压之其二地指二火指并直而头相并尖如峰形即是也(［图与疏异图言亦作三补吒手稍开掌二风微屈头相拄二空各附二风下即是也］)真言归命如前。

　　摩诃嚩迦怛啰(三合)(此是语也)微湿嚩枳若那(种种巧智也)摩诃䭾耶(大广也)

　　谓此语从如来无量门巧慧而生此智广大无量也。

　　次如来牙印作三补吒合掌屈二风指入于掌内令指节背相并是也。

　　真言归命如前。

　　怛佗揭多能(去)瑟吒啰(三合)(如来牙也)啰萨啰娑(味也昧中之味故重言之即如来法味也)揭啰(此字与前句相连前句末有阿声与此相连也是胜上之义即胜上之味也)三钵啰博迦(得也)萨嚩(一切)怛他揭多(如来)毗奢(上)也(境界)三婆嚩(生也谓此胜上之味从如来境界生也)

　　次如来四辩说印作三补吒合掌以二风指勾曲当二火指背上头勿相着即是也如来由此印故处众无畏为人演说正法乃至于一字中含无穷义此辩才不可穷尽也。

　　真言归命如前。

　　阿轸[帝*也](二合)(不思议也)阿娜步(二合)多(奇特)曷鲁婆(语之分段也此亦奇特也)嚩迦三曼哆(普至也佛以一音演说法普至一切众生之前其所至处各各自谓佛同我音为我说法也)钵啰(二合)跛多(二合)毗输(上)陀(清净也)萨缚(二合)啰(言音也由所发言音离一切语业粗恶等过也微妙清净令人乐闻故云清净言音)

　　次如来十力印屈地指空指在掌中令头聚合相拄余指作三补吒合掌是也。

　　真言归命如前。

　　达啰吽(吽是三德也maṃ 么是空也点是三昧也jaṃ 阇是生义也又招召也更问［谓招］此印能持如来十力也此三字合在句后如梵本中也)䭾(入)舍嚩兰伽(轻十力身分也其兰字以上是十力即此兰字有长阿声与伽相连是身分也)

　　陀罗持也即是由此智印之力能持如来十力支分也。

　　次如来念处印作三补吒合掌(此［合掌］皆如未割之莲极空中合掌也更捡前文勿令错也)以二空二风并二地轮聚相捻即是也其捻法当令四个指甲相到耳当令六指头相到疏本只言四指不言二地。

　　真言归命如前。

　　怛他揭多悉密㗚(三合)底(丁以反)(念也如来念也)萨埵系多(众生利益也)弊庚(二合)䭾揭(二合)多(生也起也)伽伽那三么(虚空等生也)阿三么(无等也)

　　言此念与虚空等不可限量然又虚空不得为比故复云无等也所以然者虚空无所有性不能为一切众生作大利益然此如来念处能为法界有情大作佛事故不可为喻也。

　　次一切法平等开悟印作三补吒合掌以二水二空指聚而相捻即是也三补吒合掌以二地二水屈入掌以二空捻之二风加火上即是与疏不同问传法者。

　　真言归命如前。

　　萨嚩达磨三曼多(一切法平等也)钵罗补多(至也得也［得至］一切法平等也)怛佗揭多(如来也正义谓［如］去也)奴揭多(随也如也谓随［如］来也同彼得如是开悟也)

　　次如意摩尼普贤印所以名普贤者以此菩萨所有三业普皆贤善诸佛菩萨之所敬叹故也其印作三补吒以二风指转加二火指之背后当节令圆是也余如常(［疏说有乖疑错更勘］)。

　　真言归命如前。

　　三曼多奴揭多(平等至也)吠啰阇(无垢也无尘也)达摩涅阇多(法生也言此无垢从法而生也)摩诃摩诃(此义重言犹如言天中之天也诸菩萨等供养于佛佛转供养普贤犹普贤身与三世佛等故此［即］大中之大供养中供养也故重言也)

　　次慈氏菩萨印作三补吒合掌而屈二风指令指头至火指根下二空指并而压之余如常此印如窣睹波形者以持一切如来法身塔故犹如观音持佛身也。

　　真言归命如前。

　　阿誓担(古云阿逸多此呼其名也其义谓无胜也一切爱见烦恼乃至二乘等无有胜之也)社耶(得胜也于无胜中而得其胜也)萨嚩萨埵(一切众生也)阿世耶(性也)奴揭多(知也［起］也起即是知义也谓知一切众生性也)

　　mai 每字(阿阇梨云此是弥勒种子字也)。

　　次虚空藏印虚心合掌以二空指并屈入于掌中是也虚心合掌以二风加二火背二空入掌是也与疏不同疑更勘。

　　真言归命如前。

　　阿迦奢(空也)三曼多(等也等于虚空也)奴揭多(得也前云知义［超］义此中云至得义亦相会也)髀质哆㘕(二合)么嚩(二合)(此嚩即是点以加多啰二合字之上即为多蓝也)啰(髀质多是种种义么嚩啰是衣义)䭾啰(着也谓着种种衣也如虚空无色而能现种种形此菩萨亦尔犹如虚空而能满种种愿利益众生也)

　　次除盖障菩萨印三补吒合掌以地水指皆屈入掌中余如常(其地水指合)三补吒合掌以地水空等轮皆屈入掌中风火合竖是也疏本不同(甲相拄是也)。

　　真言归命如前。

　　阿萨埵系多(阿是能除义系多是利益义谓利益众生也)骠也(二合)嗢(此嗢字已入前句长声)揭(二合)多(是除义亦是开发其善性令显现也)traṃ 怛囕(二合)traṃ 怛囕(二合)raṃ 囕raṃ 囕(如上所谓除者除其何事谓除四垢也爱见垢一也声闻垢二也缘觉垢三也菩萨垢四也［除众生垢］故入声闻位除声闻垢故入缘觉位乃至除菩萨垢故入清净位也)

　　次观音印初作开剖莲合掌以二空指二地指聚而相捻余六指散竖之其火风指皆并竖头散向外二水指独立即是也。

　　真言。

　　萨嚩怛多揭多(一切如来)阿嚩卢羯多(观也谓如来之观也)迦卢拏(悲也)末耶(体也言以大悲为体也身心内外纯以大悲为身也)啰啰啰(三垢也)hūṃ 吽jaṃ 阇(此吽字谓行解脱大悲空为三也阇是生义谓从缘生法也)

　　此中如来观者言此菩萨虽未成佛而现等同于佛由见蕴性故得观名也唯以空悲为体此悲空从离三毒得无贪等善根而生成三解脱也故有三啰字也。

　　次大势至印作三补吒合掌屈十指相拄令周圆如未剖之莲也此未开莲即是如来宝箧犹开敷已而却合故也。

　　真言。

　　jaṃ jaṃ saḥ (瞻字是生也娑是等智也更问离世间生又超菩萨生住平等智中也)

　　次多罗菩萨印先作指向内相叉为拳合掌即竖二风指头相合如针锋二空指并竖厌之即是也。

　　真言曰。

　　多[口*隸](呼彼也)多利尼(上声渡也犹如渡人于大河置于彼岸上也)迦嚧拏(悲也)嗢纳婆嚩(此嗢字是拏字余声也此句生也由此菩萨从悲而生亦渡众生到于悲处也)

　　次毗俱胝印如前印向内作拳合掌其二风指亦并竖之但参差相厌令右指厌左即是也其形势大同多罗但参差指为殊耳。

　　真言曰。

　　萨嚩婆也(一切恐怖也)怛啰萨你(亦是恐怖也于一切恐怖之中又以恐怖而恐怖之令彼退散也如是不调伏者又以刚强威势而降伏之令不得为非也)吽(三义如上)泮吒也(是散坏义令彼诸怖退散也)

　　此真言毗俱胝持诵母者于诸持诵之中犹如于母功能最尊也。

　　次白处尊菩萨印双屈二水指入掌其二空指亦并而屈之令相到余作三补吒合掌。

　　真言。

　　怛佗揭多肥洒耶(如来境界也)三婆嚩(生也言从如来境界生也)钵昙摩(二合)摩哩尼(鬘也严身具也此即能生诸佛之功德以为庄严庄严法身也)

　　次马头印作三补吒屈二风指合甲去空指根下挟一麦许不相着其二空指并竖稍仰其甲头是也。

　　真言。

　　佉䭾耶(啖也言啖食诸障也)畔阇(打碎也)萨破吒也(谓打击此障令四散也)

　　次地藏菩萨印作向内相叉作拳合掌申地水指令头相合(如峰刃也)二空指直并而竖之。

　　真言。

　　诃诃诃(离三因也谓声闻缘觉菩萨［之］因也凡此［中］诸真言皆自说本尊之德行此总持地藏菩萨之德也)苏哆奴(妙身也由身极清净故名妙身妙身即法身也)

　　瑜伽者住(谓行者作如是印也)。

　　次圣者文殊印先作三补吒以二火指反厌二水指之背二风指屈之与空指头相捻即是也。

　　真言。

　　系系(此中诃声因也谓离二因即是超度二乘境界也亦是呼召之声也)俱么啰(童子也破坏彼诸魔亦名俱么罗也)毗目底(解脱也)钵他悉地多(道也言住何处谓住解脱之道也)萨末啰萨末啰(念［念］也)钵啰底惹(而战反昔所愿也［今］念昔所愿也尊者所愿悉度一切众生令如我无异是故今当忆昔誓故也)

　　次光网菩萨印以左手作拳而申风指稍屈第三节令如钩形空指竖压火指即是也。

　　系系俱末罗(释如前)摩耶揭多(摩耶幻也揭多知也知一切法如幻也)萨嚩婆嚩(性也)悉体多(住也了知诸法皆如幻故即住诸法实性本性中也)

　　次无垢光印舒左手一切指皆令稍屈第三节即是也(空指亦竖并［小］［指］似屈而已)真言。

　　系(呼也)俱摩罗(如前)肥质多罗(种种也)揭底(行也谓种种行也)俱摩罗(谓本誓愿当普门示现垂种种形以种种行而利一切或现童子身或现壮年身或现老年身也)摩奴萨末啰(忆昔所愿也圣者昔于佛前立愿此［愿］当忆念之也)

　　次计室尼印先以右手作拳而申火风指令并合直竖其空指亦竖而相并也。

　　真言。

　　系系(如前)俱摩梨鸡(童子作女声呼也亦是文殊三昧也)枳娘难(奴汗反)(与愿也)萨末啰(忆昔也)补啰底枳娘(本愿也此意言尊者于文殊处所得胜愿本所［六百妙］愿今亦授与我也)

　　次邬波继室尼印先右手作拳而申直火指其大指亦竖之(如常大指向外之拳但申中指耳)。

　　真言。

　　频(去呼也)䭾耶(穿也)枳娘难(智也前句末有阿声相连即是无智言以妙慧穿此无智达于实相也)系(呼也)俱摩哩鸡(童女也亦是三昧以女声而呼［名］也)

　　次地慧幢印先以左手作拳(亦是大指在外之拳)而申地水二指即是也。

　　系(呼也)萨末啰(忆念也)枳娘难(智也言当忆此智也)计都(幢也由此妙慧幢故能摧诸魔今［当］忆［念］而令我亦尔也)

　　次召请印右手作拳以上来五菩萨皆文殊使者也(亦是大指在外者)而屈风指令圆屈如钩与空指头少许不相到即是也。

　　真言。

　　阿迦哩囇(二合)耶(招召也召请也摄召也皆是钩来至此之义)萨[金*(离-禸+ㄆ)](上)俱嚧(一切作也一切［取］与等皆是也谓如尊者文殊所指授之事皆当作之也)俱么萨罗写(指此圣者身［也］)

　　次诸奉教者(亦是文殊奉教者与使者少异也)先作向内相叉合掌拳而申二风指头相合而屈第三节二空指亦竖并也。

　　真言。

　　āḥ 阿(行也傍有点谓示忿怒形也)微三昧耶你曳(满愿也希有之事无所不成也能令一切希有奇特之事皆得满足也曳声即指此尊者也)

　　次憍都褐罗菩萨(此译为除疑也或除垢也如大众人有所疑怪之事不能决了此菩萨即往其所而断其疑网以能为不请之友常断一切众生疑惑故以为名也)其印作向内相叉拳合掌申二火指头相合屈第三节即是也(二空指如常在外竖也)。

　　肥末底(无慧也谓所不了知也)掣(去)䭾迦(截断也截断无知令智慧生也［亦］是断坏之义也亦是决［断］也犹如能断金刚般若之义也)

　　施无畏菩萨印作施无畏手(如喻伽中释迦印也)申臂向上令高即是也此印示行五法也地为信水为进火为念风为定空为慧诸佛菩萨以身口说法今此即是表此五根力也。

　　真言。

　　阿婆演䭾䭾

　　即是无畏施也以何法施无所畏耶谓住阿字门离一切生尊者所愿已遂我等未得愿施我及一切众生也即以前印回掌五轮下垂相并即是与疏不同。

　　次除恶趣菩萨印即是如前舒手令掌向上而向上举之即是。

　　真言。

　　阿骠(婆庾反)䭾啰拏(举也)萨埵䭾都(众生界也此义者［以］一切众生无始以来以无明故常在三恶［趣］今圣者已得如是五力愿举之令得清升也所以者何尊者已自能拔出亦当举一切众生界也)

　　次救护慧菩萨印如前舒手置心前当以掌向身而掩自心也大指稍竖向上耳。

　　真言。

　　系(离因也又呼召警发之义也)摩诃摩诃(大中之大也尊中之尊也)萨末啰［念也］钵啰底枳娘(本愿也本［愿］除一切苦［以除苦］故名为救护今呼彼名令忆本所愿而救护一切也)

　　次大慈生菩萨印如前无畏施手而以空风相捻如人持华之状余三指竖而向上即是也。

　　真言。

　　萨嚩(［自］也)制都(心也)特揭(二合)多(生也言此慈从自心生不从佗得故名大慈谓从自性清净心生不从大种心生故名自心生也)

　　次悲念菩萨印如前舒手覆掌掩心而屈中指当心而拄之是也。

　　真言。

　　迦卢拏(悲也)末卢(二合)(界也更问)尼(上)多(念也此意言［尊者］本愿除一切苦也今当忆念也)

　　然此菩萨名悲念者意犹未尽其意者言此菩萨系属于悲也如人被他执持故不得自在此菩萨身心系属于悲为悲所持故不得自在也又如人役属于人王不得自在也此菩萨亦尔常为悲所牵不得自在也由此义故当念本愿救一切众生耳。

　　次除一切热恼菩萨印作与愿手即是也谓舒右手仰掌垂下之如喻伽中宝生佛印也。

　　真言。

　　系(如上)缚啰䭾(与愿也以离因之法而得满一切众生愿也)嚩啰钵啰钵多(二合)(先得也若先不得所愿云何能授与人耶犹先得所愿皆自满足故今忆本所愿而与一切众生令除一切热恼也所以者何尊者本立誓愿志求佛道今已得之故当忆本所愿度一切众生皆令入佛道也)

　　次不思议慧菩萨印以施无畏手空风相捻如执珠之状也(其手当侧之如拟人势［令］指捻珠珠向上也掌向外也又中指稍相离而向内余二指并竖之)。

　　萨嚩阿奢(一切愿也)跛梨补罗(满也谓令满一切众生种种胜愿如如意珠也)

　　次地藏菩萨印先作指向内相叉拳申二火指竖之令指头一寸许不相到即是也(二空并竖［余］如常也)计都是簱此印如旗也。

　　真言。

　　诃诃诃(离三因如上也)吠萨末曳(希有也一切有情常有［我］想种种苦恼［才］念之我想即除［此方为］希有也亦是希奇义也)

　　次宝处菩萨印右手作拳(大指在外者)即舒地水火指并竖之即是也此印又与经图各异经即但言舒三轮亦无割折图即地空屈入而水火风轮并舒当须审之。

　　真言。

　　系(如上)摩诃摩诃(大中大也)

　　所以名宝处者如宝生于海从彼处生故名宝处也如宝在海从彼而有故得名也。

　　次宝手菩萨印右手作拳以空指压诸指而直申水指竖之即是也。

　　真言。

　　啰怛奴(二合)(宝也)嗢婆嚩(出也宝从手出也言此圣者从宝而生从何宝生耶谓从菩提心宝而生也)

　　次持地菩萨印作二手背反相叉合掌(右仰左覆指头相压)即以大小指相纠也(谓左手大小指向上而以右手大小指向下相勾压即是也)。

　　真言。

　　陀罗尼(地也以地能持一切物故以为名也)陀罗(持也持诸佛地荷负众生故以［为名］亦令众生皆得此地也)

　　次宝印手菩萨印先作向外相叉拳申二火指令头相拄大小指皆并竖之其二风指当中指背而勾屈之勿令着中指背状如五股金刚即是也有少异二水向内未定采之。

　　真言。

　　啰怛那(二合)(宝也)涅誓多(生也从诸如来宝而生也)

　　次坚固意菩萨印如前五股之状令诸指头并相着即是也。

　　真言。

　　嚩折啰三婆嚩(从金刚生也从于金刚不可坏智印而生故以为名也)

　　次虚空无垢菩萨印作三补吒以空风指头相捻令合聚即是也(与如来刀印同)。

　　真言。

　　伽伽那(引)(虚空)　此曩长声是阿字声也　阿难多(无量也)娱折啰(行也无量行同虚空故名也)

　　次虚空慧印如前转法轮印同也。

　　真言。

　　斫羯啰(轮也)伐底(转也)

　　言圣者先以得是法轮愿为一切众生故转此法轮也。

　　次清净慧菩萨印作三补吒双屈二空入掌以二风屈压其背上(其风指环屈令甲相向即是也)。

　　真言。

　　达摩(法)三婆嚩(生也)

　　言此菩萨得法自在同佛境界从法而生故名法生也谓从自性清净之法而生也。

　　次行慧菩萨印同观音莲华印即是也(空地相捻六指开张如上也)。

　　真言。

　　钵昙摩(二合)(莲华也)阿赖耶(藏也［藏］即菩提心也从彼胎藏而生也)

　　次安住慧菩萨(［或云金刚住慧或云住慧更审］)作向内相叉拳合掌申二风指竖之头边少许勿相着即是也(二空并竖之)此印与多罗菩萨相似但少开耳(［与图异更勘文殊印］)真言。

　　枳娘拏(智也)纳婆嚩(生也从智而生也)

　　疏言此中有金刚住第一菩萨真言重也不用之疏无安住慧真言印等。

　　次执金刚。

　　次安住慧菩萨印如前五股金刚即是也。

　　真言。

　　嚩日啰(二合)(金刚也)迦罗

　　如前作五股印其二风指去火指上节一麦许即是也。

　　真言。

　　室战荼(战字有遮声是生死义谓离生死也上有点是大空言此生死同于大空也荼是战敌义犹离生死等于大空是以无能对敌之者也句义战荼是暴恶也)摩诃卢瑟拏(大忿怒也如上所说无能敌者所以为大忿怒也)hūṃ 吽(同前但三解脱以如上之法恐怖众生令离生死得三解脱也)

　　次摩摩鸡菩萨印如前五股金刚其二空指二地指皆入掌中亦右厌左如向内叉合掌无异但火风指如金刚而已(金刚母也)。

　　怛㗚(二合)吒怛㗚吒(此中多声即是平等同于如如理是三昧也吒是离我慢也住此如如所有我慢自然无也再言之者最极之义也)社也底(胜也谓以如如无我之法降伏一切障难令恐怖而伏之即是战胜义也)

　　次金刚商羯罗是金刚连锁也(大智之［锁］也)如前作转法轮印先以地水火风指相勾即向下旋转向里转之当于胸前令二空指向外其二空亦令右厌左相勾也。

　　真言。

　　吽(三解脱如前说)畔陀畔陀(缚也谓离二种缚即是烦恼所知缚也)母吒也母吒也(如壮士捉缚无力人戾断其头令身［分］破坏［令］碎二障亦复如是是故以为义)伐折噜(金刚也)纳婆吠(生也从于［大］智而生也)萨嚩怛罗(一切处也)钵罗底呵低(无有能害也)

　　次金刚忿怒月黡印此金刚在佛额毫相而生故以为名毫相明净犹如满月故号月黡也如前五股金刚印屈二风如勾而捻二空令少屈不相捻着即是也(与图异也与经同图上即前印举二风轮如钩与二空少许不相捻是也)。

　　真言。

　　hrīḥ 颉利(二合)(离因无垢傍有点极忿怒义也)吽(三解脱也)泮吒(极令除故)

　　次金刚针印作向内相叉拳竖二风指头相著令如针状即是也。

　　真言曰。

　　萨嚩达磨(一切法也)涅鞞(上)达㚷(穿也以金刚慧针贯达一切法也)伐折啰素脂(金刚针也以何物穿之谓以金刚智针也)嚩啰提(与愿也犹先愿力故今已得此愿亦当令一切众生皆达诸法源也)

　　次金刚槌菩萨印法作向内相叉拳二空并竖之为拳并二肘相近稍高竖之以象槌形也举向右边如欲瞋打状。

　　真言。

　　萨普吒也(散也以金刚慧槌击三毒缚令分散破坏也)三婆(上)吠(生也谁能作此事谓从金刚生者乃能作也)

　　次难胜金刚印右手作拳竖风指而当心上左手作拳(皆大指在外)此与图不同图上定拳空轮在内也直舒臂令拳稍高与头齐也以一切魔不能娆乱胜之故得名也。

　　真言。

　　讷达罗沙(［二合］)(难降伏也)摩诃卢瑟拏(大忿怒也以何法而伏众魔由有大忿怒也)佉驼耶(食也食一切烦恼等障结)萨缚怛佗揭多阿曳然(一切如来教也)俱卢(奉也谓奉一切如来教当随教敕而作也)

　　次相向金刚犹与难胜相对狭门故得名也(其印如前唯翻右为左耳)。

　　系(如上)阿毗目佉(相向也)摩诃钵啰战荼(极大暴恶也)佉䭾耶(食也)紧紫罗曳细(何不急速也)三昧耶(本誓也)摩奴萨末罗(忆念也本于一切如来前立三摩耶誓啖一切烦恼今何不忆［本］所愿急速作也)

　　次如前佛钵印即是释迦佛钵印也。

　　真言。

　　萨缚吉隶铄(一切烦恼也)涅苏那曩(掘也如利钁掘地直下令彻底也)萨嚩达磨(一切法)嚩失多(自在也)钵嚩钵多(得也谓于诸法而得自在也)伽伽那三铭(虚空等也以于诸法得自在故等于虚空以此法而掘烦恼也)

　　次如前毫相印即释迦毫相印也次以右手五指聚捻之置于顶上此即一切佛顶印也。

　　真言。

　　vaṃ vaṃ ([金*(离-禸+ㄆ)]音缚也二缚谓烦恼所知之缚悉令如空也)吽吽吽(离三因得三空证三昧也)

　　次不动尊印左手作拳舒风指火指以空指压地水指甲上为刀鞘其右手亦如是作之为刀内刀鞘中即不动尊印也其鞘手仰刀手覆也(［真言如前品已后诸尊真言并准前品］)降三世印如五股金刚即是也(更问)。

　　次佛眼印作三补吒双屈地水入掌竖二火令合如针二风指转捻二火指第三节上如眼形二空指并竖稍屈令当二中指下押慧水侧使指头如竖眼之形即是三眼也其地水指如向内合掌之法如前名为佛母印此中名佛顶印亦名佛菩萨母印。

　　次白伞佛顶印散舒左手令五指头相去各寸许以为伞右手作拳而竖风指为柄以柄拄左掌心是也(凡言作拳者皆大指在外他皆仿此)真言如前品说。

　　次作胜佛顶印如前如来刀印即是也谓作三补吒火指竖合风空相捻即是也。

　　次最胜佛顶印如前转法轮印是也。

　　次除业佛顶印如前钩印二手作者即是也谓作向内相叉合掌而屈右手风指令如钩形二空亦右绞厌左(今单手即右手为拳竖风指稍屈上节是也)如前文殊会请召印是也。

　　次火聚佛顶印同前佛顶印也。

　　次广生佛顶印如前五股金刚印也。

　　次发生佛顶作莲华印(即前观音印也)无量声佛顶作商佉印如前说(谓三补吒双屈二空以二风并厌之)。

　　次毫相印以右手为拳便以空指于眉间拄之名真陀摩尼即是毫相印也。

　　佛眼印如前佛母印作之是中少异者谓开风指去火指背一麦许不相着如似五股之形即是也。

　　次无能胜明王印右手当心如执莲华印(风空指头相捻火指垂屈掌中地水正竖即是也)如前大悲生印少异直舒左手五指向上而向外托之(指头舒散也)其手稍令高于头即是也(其立如前钵栗底（丁也反）哩也)。

　　次无能胜明妃印作内相叉为拳其二空指相并而与拳极相离开而屈之其节如似钩此名为口状也即是无能胜明妃印也。

　　次舒右手而托右颊稍侧头就手少许相着即是净居天印(此是思惟手也一名自在天)。

　　次同前舒右掌其中指稍亚头向里令与水风轮参差稍作列形也即普华天子印也(手当心前侧之)。

　　次亦如前舒右掌而亚屈空指令指头当掌即光鬘天子印也。

　　次亦如前舒掌而以空风相捻如持华形即满意天子印也(余三指相并合)以上并净居天子耳次两手各以空水头相捻以相捻之端双掩两耳遍音声天子印也(以火风指头掩耳也此合在地天前谓其声令众普知也亦是净居天也并净居天印合为五天也［亦云独慧手作之采勘］)。

　　次地天印先合掌其十指头并屈而相捻令圆屈之空其掌内形如瓶子即是也。

　　次如前作施无畏状而亚屈空指令当掌中即是召请火天印也。

　　作施无畏手以空捻地指第二节即一切仙印也(从此下第二也此是普一切仙也)。

　　先大指捻小指第二节其三指竖并也如其次第先开头指次开中次开水次与地少相离次即都散五指此是五大仙也依经次第也。

　　次阎罗印作三补吒二风二地屈入掌令头聚合以二空捻二风背节(当第二第三间也)其空指头稍屈令当火指是也(是坛荼印)。

　　次右手舒指覆掌令如铎形向下垂之阎罗妃印也。

　　次以定手屈地水指入掌火风相并而申之其空指微屈头博风指根下文如寻常作拳也黑夜天印(阎［王］后也)。

　　次如前印但屈头指以大指头捻头指第二节间噜捺罗后印也(自在天后印也更问)。

　　次以左手犹如执莲华形梵天后印也(谓舒掌以空风指捻其中指屈当掌内图中亦直申也)问曰梵天无欲及女人等身云何言后耶此是梵王明妃明妃是三昧义印故义云妃也。

　　次左手舒掌而屈地水二指入掌中回风指捻着火指之背空指亦稍勾屈博风指下是娇末离砾底印也(砾底是器物印如图)此是大自在之子名羯底迦此娇末离是其妃名也。

　　次以左手申地水火三指令外各舒散以风捻空此是那罗延后印也(持华印掩胸也令此印向外托也)。

　　次以左手作拳直申空指向上是阎摩王七母等印也(七母皆通用之)。

　　次舒左手而令曲如承髑髅之状当胸前仰之是遮文荼印也。

　　左手以空捻地水甲上而申火风并竖之即涅哩底刀印也。

　　次以左手单舒散之如前转法轮印但单手不相勾绞为异耳此是那罗延印。

　　以定手散竖四轮唯屈空轮于掌中横着掌是。

　　次舒散十指覆之以二空指相绞即一切龙印也。

　　次同即以右加左上是难陀龙王印回左加右上是小难陀龙也。

　　如前九头龙印平覆二掌各直申四指分为羽二空指绞如觜是金翅鸟王印一名迦娄罗王亦令怖手仰也(凡地居印多分单手作)。

　　次舒竖左手令指头不相着极搩散如戟叉形即以空地相捻捻小指甲也是商羯罗三戟印也(骨璅天也)。

　　如前印而并合三指即是乌忙那印别本名弩摩(引)耶印是商羯罗之后(二印相似前者头指少屈此直竖而散也)。

　　左手作半莲华印一如作观音印法但一手作之耳此是梵天印别本云以空捻地文是。

　　次日天车辂印显露合掌乃屈二风指头捻火指第三节背上令与其二水指头相对也其二水指亦在中指之背也别本仰定慧手并之以空各捻二水下文以风各缴火背即是与疏不同审勘之。

　　其月天印如梵王印无异但想有白月轮为异耳。

　　次合掌屈风地入掌聚合其火水指令圆屈如弓此是日后社耶毗杜耶印。

　　次风天印如前者谓申左手侧掌屈地水指是也此是风幢印此印经图及疏互皆不同经即言如前幢印是也向前亦无幢印图上即以慧手作之仍屈火风入掌余三皆竖今且并总书之未知孰是也。

　　先仰左手当脐如承把琵琶状右手风空相捻余三散申之向身运动如弹弦之状是妙音天印(此即摄乾闼婆等)此是天后亦是乾闼婆类。

　　次如前罥索印是诸龙印(谓作内相叉拳而申风指［勾］屈相捻是也)。

　　但以左手作之即是缚噜拏龙王印(［此印经上无］)。

　　次以左手如音乐天印图中右手屈风指加火指背甲上余皆散舒之而覆掌临左手之上阿修罗印也别本屈风轮加空轮面上余皆散舒。

　　其真言曰。

　　伽啰逻演(伽行也以行不可得故啰者是无垢故逻者离相故演者无所得故上有点大空也)

　　乾闼婆作内掌拳并舒水指头相到也本部三昧耶若事业印即单作谓大指加三指甲上而直申水指是乾闼婆印。

　　真言曰。

　　肥输(入)䭾(清净也)萨嚩(二合)啰(音也)嚩醯你(平声出也)(义言出清净音也皆世间三昧耶也)

　　次以左手作拳屈风如钩与空指头少许不相着一切夜叉印也(亦可合作也)别本云定慧内相叉如钩二地二水皆合竖是一切药叉印此是依经。

　　真言曰。

　　药乞叉(［药］是乘也句义是啖食义也)湿嚩啰(自在也于食一切烦恼而得自在故以为名也)

　　次以左手空指捻地指甲头而申水火以风指捻大指节上一切夜叉女印也(亦可合作)药叉女印若依经即空地相捻余三皆合竖是也若依图定慧内叉为拳余搩竖二火轮头相去半寸是一切药叉女印。

　　真言曰。

　　药乞叉(食也)尾你䭾哩(大也反明也句云药叉持明也尾是缚义谓啖食此烦恼缚也)

　　次左手以空指捻三指甲即竖申中指一切毗舍遮印也(亦可但如作拳形而申中指即是也［依经二手内叉合［竖］火轮是也图与经同］)。

　　真言曰。

　　毗舍遮揭底(揭底趣也第一义趣不可得故)

　　次亦准前而稍屈中指毗舍支女印也(［唐梵二经同图即定慧内相叉以竖二风微屈令头不相着即是也］)。

　　真言曰。

　　pi 毗只pi 毗只(［跛］是第一义遮是离生死义以知第一义故离于生死重呼者言极离生死也)

　　次二手合掌二空指亦并与极搩之令与余指相离仡栗何印也(此别是一趣非人非鬼也能恐怖人非人所持者是［也］此非此也［是］曜若近宿即合［取］九执为定也)。

　　揭栗系(行也垢也因也)湿嚩哩也(自在也)钵啰补多(得也)乳底(明也诸曜故为明也)么也(是性义也于明性中而得自在也呼彼名言于此中而得自在也)

　　次先作三补吒其二火指二空指皆相交右厌左是一切宿印也。

　　真言。

　　那乞叉哆啰(二合)(诸宿)涅那(二合)(谓声)达你曳(食也谓食诸声也)

　　那是空义乞叉曳是尽义谓一切除尽也(哆啰如前是垢等义准言之谓食诸［障］垢也)即以此清净之声普令流布所谓无垢声也凡如上所说真言皆以美音称彼实德发觉彼而令欢喜也。

　　次作三补吒双屈二水指入掌余如一切宿印即是罗刹娑印也凡上来所说地居天类之印经言双手作或一手作者皆得也若持诵作务等因缘不暇两手作者但左手作即成耳(上来经中云左手图［中］两手者当由此耳)。

　　真言曰。

　　罗刹娑(啰是无垢也傍有点是阿声即是行也乞叉是履空也)地跛多曳(王也指其德也令彼闻已欢喜满众生愿也)

　　次舒左手覆掩口以舌触掌即荼吉尼印也。

　　hrīḥ haḥ 

　　上字离因无垢上有三昧傍点是示忿也诃是因义有点亦忿也此等为首者如上所说诸印乃至荼吉尼为后若广穷部类眷属则种类无边如大本经十万偈中所辩今此品所说乃是略举其上首如提纲举目众网目皆举耳。

　　秘密主如是等佛信解生菩萨标者如来已证平等法界以本所愿大悲力故以神力加持而现此方便身密之门为令一切众生皆得信解同入一切智地是故如是等印当知从佛信解生也当知如是印等是诸菩萨之标帜也谓以此方便示如来内证之德故云标也如印众多乃至身分举动止住皆是印者若阿阇梨明解瑜伽深达秘密之趣能净菩提之心以心净通达秘密法故凡有所作皆为利益调伏众生随所施为无不随顺佛之威仪是故一切身所有举动云为无不是印也何但身业而已乃至一切所有语言亦复皆是真言也。

　　以是故秘密主真言门修行菩萨已发菩提心当住佛地漫荼罗若异作者即为谤佛及菩萨等同越三昧耶罪决定堕恶趣者谓今末世诸真言行菩萨已发大心者当住于佛地然后造立漫荼罗若不如此而擅作者即为谤佛也是故上来所说阿阇梨当了知彼印真言等法一一不违轨则又当久修瑜伽之行净身口意业体解平等三业法门之行由此瑜伽及真言并身印等所加持故即是同于诸佛菩萨等身同于佛位以此相应三昧事理不相违而建立圆坛乃至方所色像等一一称理又不错失善知次第当知必定获大利不虚也若不尔者即得越三昧耶罪三昧耶者即是自誓也一切如来所立誓愿为欲普为一切众生开佛知见令悉如我以方便故而立此法是故犹如世间大王之教敕不可过越若越者必获重责也是故当与菩提心相应住于佛地而作之若不顺教者徒费功夫虚弃光景终无所成徒招罪咎无所益也是故行者当审求经法又访明师勿为自误已广说印品竟。

　　毗卢遮那成佛神变加持经义释卷第十
卍新纂续藏经第 23 册 No. 0438 大日经义释


　　毗卢遮那成佛神变加持经义释卷第十一

　　沙门　一行　述记

　　字轮品第十

　　佛复告金刚手者前者金刚手所问佛已次第答之前文有所未周者今更为说故告令谛听也有法门名遍一切处彼菩萨字位住处住此字一切所作诸事皆得成就者即此字轮法门是遍一切处法门也菩萨若住此字轮法门者始从初发妙菩提心乃至成佛于是中间所有一切自利利佗种种事业由入此法门故一切皆得成就无有挂碍也又上来所说阿阇梨住于佛地者义由未了谓此中字门即是也最初阿字即是菩提之心若观此字而与相应即是同于毗卢遮那法身之体也谓观此阿字之轮是犹如孔雀尾轮光明围绕行者而住其中即是住于佛位也(更问)此字轮当作三重于中而置阿字余字眷属在外也又此阿字有五种a ā aṃ aḥ āḥ 又每字轮初先有三重归命三宝真言之心谓阿(a )字娑(上)(sa )字嚩字即是显三部义也阿(a )字是如来部娑(sa )字是莲华部嚩字是金刚部每三部随五字轮而转随义相应也前言漫荼罗今云轮者即是漫荼罗义前者坛法中心是大日如来即同此中阿字北边置莲华及诸眷属皆在一处即是此中之娑字南边置执金刚及诸眷属即是此中之嚩字也今从阿字而更生四字即是大悲胎藏之叶也从一字转生多字故名为轮也行者已发第一阿字即是菩提心体次有ka kha ga gha ṅa 迦佉誐伽仰等五音皆取四字(各除第五声)次又取也(ya )啰(ra )乃至乞洒(［二合］)(kṣa )皆是男声悉入阿字轮也行者已发菩提心当进修如来之行故次明阿(去声)(ā )字轮是行也其三部者谓ā sā vā 三字是也次迦kā 字乃至乞叉kṣā 亦皆傍角加点用为ā 阿(［去引］)字轮也既已具足如来之行则成菩提故次明aṃ 暗字轮也aṃ saṃ vaṃ 此三部也此阿上有点是大空义由此菩提之心离一切诸相即名诸佛是成菩提也此kaṃ 迦字乃至kṣaṃ 乞洒皆上加一点为暗字轮也已成菩提当至何所谓大涅槃故次而明aḥ 恶字轮也aḥ saḥ vaḥ 三部也如迦乃至乞叉皆傍加二点即涅槃轮也其āḥ 恶(引)字一字是方便轮所以此中无也此是释迦佛轮也(羯磨部遍入一切轮故无别坛瑜伽云尔)凡字轮大为三分初阿字即为一分次迦字乃至二十字为第二分也次也字乃至诃字为第三分除去乞叉字由此字已重故也(谓有迦娑二声故重也)以上皆是智慧字也次有i 伊(上)ī 伊(［去］)u 邬(上)ū 乌e 翳ai 爱o 恶au 奥八字加此八字即成就三昧皆是三昧声也亦随五轮而转其义可知次有ṅaḥ 誐(鱼可反)ñaḥ 若(而可反)ṇaḥ 吒naḥ 囊(上)maḥ 莫(慕可反)此字遍一切处谓遍于定慧中也然此五字亦随五轮而转谓加傍画加上圆点或加傍二点等此五皆成五字也所谓字轮者从此轮转而生诸字也轮是生义如从阿字一字即转生四字谓a 阿是菩提心ā 阿(长)(引)是行aṃ 暗是成菩提aḥ 恶是大寂涅槃āḥ 恶(引)是方便如阿字者当知迦字亦有五字ka kā kaṃ kaḥ kāḥ 乃至佉(kha )等凡二十字当知亦尔次有十二字谓i 伊(上)ī 伊u 邬u 乌ṛ 噜ñā 留ḷ 卢ḹ 留e 翳(去)ai 爱o 乌au 奥十二字即同字上之画谓三昧也ṅa 仰ña 壤ṇa 拏na 曩ma 莽亦各五字即同上头之点也其也(ya )啰(ra )等八字即同字傍之点是除义也当知此字轮即遍一切真言之中若见a 阿字当知说菩提心义若见长ā 阿字当知显如来行若见aṃ 暗字当知显三菩提若见aḥ 恶字当知显大涅槃若见长āḥ 恶字当知显方便力也若见迦等二十字亦随义类而演说之当知此诸字等皆是慧也若见啰等八字当知即同傍点亦是随类相应也(谓啰字是无垢等也)若见伊等当知即显三昧也若见仰等五字当知即显大空之点也大空离一切诸相即是成佛义也若行者如是了达即能入一切陀罗尼义旋转无碍故名为字轮也。

　　如是秘密主字道门善法真言道住次第诸佛神力加持三藐三佛陀道善菩萨行儛者经云如是即指上字轮也如上来所说定慧空等即是佛道之门能成正觉之道也若了知字义即能住于真言之道其中次第法则证入之相阶位差别亦悉晓知明达通塞无有疑滞也然此悉昙字母乃至世间童子亦常修习何能顿辨如是事耶然此诸字皆是如来以加持神力从如来内证体性而流出之故能有是不思议业用若人明解此中意趣方便即是通达三菩提道也若能通者谓达一切众生诸根性欲当知以何法而得入道当从何门而得晓悟如是等无量无边皆能了知而随众生授与妙法皆令得至如来之地也儛者如世儛儿于大众中显种种身业屈申俯仰又出种种微妙巧便之音曲随众生之所欲乐令彼大众或令欢喜或令悲思或令恐怖以一身口所出方便令诸众生所益不同由彼善知去就能顺众生心故菩萨亦尔现种种威仪无不成印出种种妙法皆是真言圆应无方皆得大利故名菩萨儛也。

　　三世如来皆作此说已说今说当说者如是字门真言净道十方三世诸佛道同皆如是普现色身以种种门开示佛道同彼儛伎曲顺人情也无彼我者我以佛眼遍观三世一切佛刹同说此门一切佛与我无异一切佛与彼诸如来亦复如是无有异说故云无彼我也此即一切佛教应当如是修之若异此者方便即不具也以是故者是如来结成彼义而告金刚手若告金刚手当知即是告一切大会也谓彼真言行菩萨若欲逮得古佛之法者应当修学如是遍一切处法门勤心听闻思惟修习由此之故或能一生之中得同一切如来种种儛戏歌咏而悦众生也初中后相加者谓阿等五字为初迦等二十字为中啰等八字皆是傍点伊等十二字皆是上画仰等五字皆是上点此诸字皆是助成字义故名后别也凡ka 迦ca 遮ṭa 吒ta 多pa 波等皆属阿字门阿字是菩提心此中初中后相加者如阿字单是菩提心若傍角加画即是行阿(［去引］)此是菩提心并也行若上加点者暗即是菩提心并大空离一切相成菩提也若阿字傍加二点即是菩提心并除一切障得涅槃也佗皆仿此而转相加或但一义或二义或三义可知也或有阿字上虽无点而其次有字是重字有其仰壤拏曩莽等声以此连前即是暗字也所以尔者此仰等是点用加于前即阿字成暗音也或阿字无点其次有重字有也如ka 迦kha 佉ga 伽gha 伽重加四字用仰字为点ca 遮cha 车ja 阇jha 社字用ña 壤字为点也佗仿此啰等声以配于前即成恶字所以然者也啰等皆是傍二点令以连前阿字即成恶声也(更采问)夫法体无言离诸分别戏论然一切如来以自在加持神力故成此字轮故能作如来事利益群品也迦遮吒哆跛三昧品证菩提心行佛授与并涅槃此等说字等相加有真言教初中后俱(此是经文已释文竟)。

　　如是知随意持诵者决意一一句用之知觉识授与句无上殊胜者如是知者知即是一切智智名之差别若行者如是了知字轮之义即能随彼所欲皆得成就以要言之所谓一切皆随意成者谓成如来一切智智也若成此者即是同于法王于一切法中而得自在亦得随本所愿为一切众生开净知见令得佛慧也何人得此利益谓如理具缘善持诵者故次云持诵者也又谁得此决定意耶谓有智慧之人善觉了识知字轮义故随于阿等诸字一一字门随所修行决定皆成菩提之果勿生疑惑也此中觉知何法谓如阿字是菩提心加点即是菩提行加于大空即是成佛也若菩提心清净除一切盖障即是大般涅槃更无佗义也如是等一一通达了知即是受得无上殊胜之句无上句即是成菩提也此无上菩提之心即是诸佛自然之智实无有能授与之者但行者方便具足善知字轮之义自然得之即是授与无上菩提也。

　　如是一轮轮转字轮知持诵者常明世间如世尊毗卢遮那转轮者如世间之轮若旋运之时不可知是终始之际无有边际不可穷尽当知此一一字轮亦复如是从阿字旋转出生诸字此字轮即遍一切真言名字之中回转总持无有边际不可尽原遍一切处即是百千万亿旋转陀罗尼也行者若能如是了知字轮之义则能以此常明而照世间常住之明即是大日如来之体同彼毗卢遮那而转法轮也此中常明即是大慧日也此日即是菩提心阿字之体无生无作无有变易非由造成如是常住实相之慧故名常明也若行者勤功久修无有懈退者决定得之也然如上来所说漫荼罗方轨法用散华灌顶乃至及或授以明镜如以金錍决其眼瞙如是等皆为创发菩提心者以方便加持次第法用成彼坚固之心作入佛法之阶渐然此中秘旨在于字轮也所以者何若行者为人作阿阇梨欲造立漫荼罗者先须住于世尊之位谓以此诸字门而合集成身即是同于佛也谓瑜伽阿阇梨观行成就随心所作任运皆成观此字轮遍布身分犹明见故即同于佛与佛同位也然布字时当分为四分即是四重漫荼罗也头为初分是阿字菩提心位从迦(ka )佉(kha )伽(ga )殑(gha )仰(ṅa )等乃至奢(ṣa )娑(sa )诃(ha )凡是第一声者皆属菩提之心也当从行者眉间白毫相处而观迦字从佉以下当右旋逐日而转以次一匝布之令环转相接次从咽以下为第二分属长ā 阿字门亦当中与白毫上下相直右行布之一匝相接此是菩提行也次从心以下为第三分属暗字亦从心上布于aṃ 暗字以次右旋一匝相接次从脐以下属恶字门是大涅槃亦从中而置aḥ 恶字以次右旋一匝令遍也头为上分咽心为中分脐为后分(私谓发菩提心为初行果为中大寂为后也)其第五āḥ 恶(引)字遍一切处随意所作皆得也此在身外如佛身光随意而用不在身内布字之位也ka 迦字亦尔与a 阿同也师既如是成身已其漫荼罗亦如是布之亦当想弟子令如是作之三事皆成是名秘密漫荼罗也若不了达此中意趣虽依前事法而作不名善作虚费功夫亦无所成也又此布字之法是秘密漫荼罗自非久习真明之行堪传授者方以意相传不可以文载也故师以口相授经所不说但云如毗卢遮那轮转也。

　　复次行者须知诸字之色谓初阿字及迦等二十五字及也啰乃至诃字皆属于阿作其黄色所谓金刚色也第二阿(去)(引)字转作黄白色所谓寂静色也阿字体黄三昧为白二色合故黄白也第三加点者亦作黄白色暗字也阿字黄大空白故黄白也恶(aḥ )字第四次恶(aḥ )字轮作黄黑色阿字黄二点涅槃色黑故黄黑也亦可二点是降伏义犹如涅槃坏灭摧破一切障法此亦如是故二点作黑也āḥ 恶(引)字第五āḥ 恶(引)字者阿字体黄上角点即白傍即黑当知即有种种杂色也凡布漫荼罗亦为三重第一重迦字乃至诃周匝内重名为金刚轮也此金刚轮持一切法犹如世中金刚之轮持于世界也即是行者最初菩提心轮谓欲坚固菩提心故先作内重也次第二轮谓此是长ā 阿(引)及aṃ 暗二轮同是中分若用ā 字为轮即不须置aṃ 字轮若用aṃ 字为轮即不须用ā 字轮也(私谓ā 是行是因aṃ 是证是果也)次第三轮用aḥ 恶字轮亦从中如上布之令环合也其伊等十二字在外散布犹如光焰也此即是三转法轮之义也如是布已持诵者即成持明之身犹如大日如来神力加持等无有异此轮亦名因缘轮也师及弟子并漫荼罗轮皆作如是秘密之轮又此诸字即是真言之轮故凡有四种轮也又字轮者梵音云a 恶kṣa 刹ra 啰轮a 恶kṣa 刹ra 啰是不动义不动者所谓是阿字菩提心也如毗卢遮那住于菩提心体性种种示现普门利益种种变现无量无边虽如是垂迹无穷无尽然实常住不动亦无起灭之相犹如车轮虽复运转无穷而枢中未尝动摇由不动故能制群动而无穷极也此阿字亦复如是以无生故即无动无退而生一切字轮转无穷是故名不动轮也若行者能了达如是不动之轮而布诸明以其字体自然身有所表无非密印口有所说皆是真言凡有见闻触知之者皆必定于无上菩提所成福利真实不虚也若能如是即同毗卢遮那而作佛事常照世间也凡行者持诵时当观字轮或为句轮所谓句轮者观本尊心心上有圆明而布真言之字轮转相接令明了现前持诵时观此字犹如白乳次第流注入行者口或注其顶相续不绝遍满其身乃至遍于支分其圆明中字常明了如常流水而无有尽如是持诵疲极已即但住于寂心谓观种子字也其观法如上已具说之若得见种子字已即从种子字中而现本尊也如是成已即能遍布字轮转而成持明之体方堪作诸事业也如阿字是不动义是金刚体凡欲令事坚固不动或令若自若佗道心不动等皆用阿字加之余一切字亦随事相应用之也。

　　秘密漫荼罗品第十一

　　尔时毗卢遮那世尊复次入一切法界如来眼界观法界藏奋迅如来平等庄严藏三摩地证(现证也)法界无尽庄严现故以是真言行门无余众生界度本愿满足故者上来已说字轮品竟由秘密故凡有所说皆是如来加持神力若离如来加持神力则不可表示故名神力加持字轮品也(余一切品皆如是释之)已说此字轮品了次欲成就此字轮故复入三昧此中经所云者是出三昧名也一切法界者即是无相法界以佛眼等视如是法界也又秘释者如上字轮即是诸佛法界以佛眼观此法界当知此佛眼即是如来加持之力若离加持则不可说也法界藏者此藏梵音云俱舍是鞘义也犹如世间之刀在于鞘中此藏亦尔故以义翻也故此中云法界藏者即是如来所出之处谓一切如来处在其中也奋迅是流出义是流溢义如师子王在深窟中安住不动有时出穴频申奋动即是其身本不动今则离其常处而动故也佛亦如是安住如来甚深密藏之中若非如来加持神力则微妙寂绝不可得示今乃示现无尽身口意种种形声遍满法界即是诸佛奋迅也示现如来平等庄严藏者此是胎藏之藏也入此法中十方三世一切如来身口意皆悉平等平等佛佛道同故名等也严谓庄严其身也即以无量佛道之门而用庄严法身以度众生也即以平等法界庄严法身故名严也犹如世间众军之处有大幢相名之为严此三昧亦尔由此三昧能表示如来秘密之事故以为名也此中藏者梵音名ga 揭rha 诃即是流出无尽庄严奋迅示现不可穷竭犹如大宝之藏此平等法界藏即是如来藏义也以法界庄严不可穷尽犹如字轮旋转不可穷尽故名无尽庄严也如来何故处此三昧然亦非无因缘正谓开示如来甚深秘要之事也故次经云以是真言门度无余众生界满足本愿故佛本行菩萨道时立大誓愿悉令一切众生同入如来法界之藏今者所愿满足大悲故奋迅示现而度众生如法界庄严藏不可穷尽众生界亦尔不可穷尽今欲普以真言行门平等利益咸令开净知见究竟无余即是所愿而得满足故云满本愿也。

　　复次前法未具犹未具故修真言行者不得速成无上道今更决择悉令显现故入此定也次在定者谓佛住于三昧而现希有之事普利群生也于此定中现何等希有之事谓无余众生界声门等如其意业生成就受诸果报色显形音道果随心说种种各各一切众生喜令一切毛孔等法界增身出者此声梵音亦是吼也犹如大龙出现雷音震吼一切皆悉闻之无所不遍如来吼亦如是遍于无余有情之界此界无量声亦普闻非如世龙则有限量也众生界中上中下品随以何业而得果报故云业生成熟也犹如世人受得食而未啖犹固未名为受若领受吃已乃名受彼食供也今异熟受报亦尔若称先因而受彼果形显色等差别万殊音说不同意乐信解各复殊异佛以一平等妙音普称彼心如其志意随彼语言而示悟之发彼思觉方便开诱咸得欢喜即是三昧中未曾有瑞相也此中说种种者如声论中义假令三音和合共表一义若义未圆则更加字令满若四音共表一义令用三音其义已周则除一字如是随宜加减之今此中亦如是但以一阿字门具一切义于事无不周圆故名为说非同说法之说也梵音有异更问之法界增身出者平等法界究竟寂灭无有出入之相以如来神力加持故而出无尽色身谓从佛一一毛孔中现如前吼声又出种种形故云法界增身也其实从缘而起无生无性如是实相即同法界之体何有增加生灭耶虽缘起法体常如相然以如来加持力故从一一毛孔各现吼声或以懦言或以粗语或深或浅称彼心机如大海潮不过常限其身亦尔或大或小或忿怒形或以行六度或以威伏差别万差所度有情无有错谬也前示字轮今从法界轮中而现形声也。

　　出已虚空等同世界中一音声法界表如来生偈说者如虚空无有边际此声亦尔等同于虚空表谓表示也即是如来语表之业谓表现一切众生皆令解悟平等法界也以此妙音而表示法界故云法界表也一音即是阿字之门轮转无穷等虚空满法界也三世诸佛皆从如是妙偈中生故名如来生也今佛从此一音之门而说妙偈普令无余世界平等闻知随类得解故以为名也如上所说字轮欲表如来功德也故佛于一一毛孔出妙音声遍于法界说是字轮甚深之义所谓能生诸佛之偈也若有众生了知如是字轮之义即成菩提故云一切诸佛从是生也然诸佛法身离于生灭若于如来有生即是著相夫著相者尚不能出离生死况能成大菩提今言生者是真实离相之生也以清净法身虽离一切相然佛以加持力故用此字轮开示如来秘密内证之德由佛自在神力所加持故因此有相方便能生无相之相也犹彼未觉了时因此字轮以为方便渐能了达观察阿字之门以入阿字门故即能究竟自在法身也。

　　偈云能生随类形诸法之法相者谓入阿字门故即是平等法身由此无相法身故即能随缘感应普现色身随彼种种类形以所喜见之身而为开示如来智慧也。

　　偈云诸佛声闻及诸缘觉救世菩萨勇进如佛亦然者由此无生无相之身故一切诸佛皆从是生非直诸佛从此而生一切声闻缘觉菩萨种种行位乃至一生补处之位皆由此阿字之理而生也非直生一切圣贤之果乃至一切有情世间及器世间种种差别次第增长皆亦由此阿字义而生也故此中生者略有三种上品生者谓生如来真净法身常住之果体次生诸佛菩萨二乘随在何地而除彼障下品生者即有情及器世间皆亦从此法门而得成立也。

　　生住等法诸所生常者然此中所说不同外道断常之见诸法虽从因生而生因无相虽从缘生而此缘无相虽从缘起而法本不生虽从缘起灭而无生住之相是故为常非同外道之见故说生灭断常也。

　　偈云具智方便兼离不慧疑者了达阿字之轮义诸法毕竟空无所有寂灭无相之体从本不生是为慧也真言身印瑜伽等能令行人成大利益入于佛慧是方便也若依方便而无慧但有智慧而无方便终不能成不可思议自在之用要用方便及智慧具足方得入于字轮之秘藏也离不慧疑者若离如是二法当知是人为不慧人由不慧故当处处生疑不能进趣也又行者若智慧方便兼具自然离于无慧不生邪疑也。

　　偈云观此道诸佛所说者非但我如是说以一切等正觉皆如是说无有差别也由十方三世佛同于此道孱然无差一相一味无异路也。

　　尔时法界生如来身一切法界自身表化云遍满毗卢遮那心自在诸毛孔中佛生展转者此中法界生身即是毗卢遮那法身也以从法界真实而生故名为法界生也一切法界自身表者表谓能令一切悉知见也谓于一切法界中自身表化云皆遍满也谓如来身表普现色身如彼大云遍于法界云是遍满义也言此化身之云遍满法界遍于十方世界不可限量也此中心自在者以义翻也正义云心才谓才敛念之顷不用功力即能如是广大弥满也此即显于心得自在也诸毛孔中佛生展转加持者犹如来才入三昧即时顿现如是奇希之事即是如来加持神力也展转者互相涉入也从佛身毛孔流出诸佛复从彼佛身而流出如来本尊身展转相入一一身皆现如上神力化而复化无有穷尽也此等义当更详之展转加持者谓以佛自在神力之所加持此即是如上所说法界性字轮之所加持也从佛自身一一毛孔出种种身云随其上中下分谓头为内胎心已上为第一院脐以上为第二院脐以下为第三院即配前圆坛四位随彼左右前后上中下分而现本尊之身各依本位而出于世界中施作佛事从一一身展转出作诸佛事故云展转也时执金刚亦知佛意今佛世尊现于未曾有事非无因缘必将更说深秘之法谓如上所说有所未了遗阙者必将说之诚心希仰而住故。

　　佛即更告言秘密主有造漫荼罗圣尊位分并种子作标记谛听善哉极善作意思念吾为汝说者时佛为执金刚等现如上分位已时诸尊等既作种种佛事还从本位而入毗卢遮那如来之身亦如出时位次无异故彼经云复入法界宫也尊分位种子者如上诸尊皆是如来内证之德各从一一而表如来所显法界甚深之趣今若有阿阇梨欲作坛是先须住于瑜伽如彼从佛身出一一位次如其形色观已于彼心上作圆明于圆明中而观彼种子如是一一安置方成作法若不如是者终不能加持建立彼诸法弟子亦不得阿阇梨名也如前所言烦恼种子断已次生法界性种子即是一切有情平等种子也此平等法界性种子即是如来一切智地之所生长如世间种种草木种种随其性分各各差别皆依大地而得生长根茎枝叶种种不同增长大小性分各异然皆是大地之性从地而生虽种种差别毕竟皆归于地但因缘合故而有生长然实无有自性无生无起也若众生既蒙安立如是种子即是同于如来之位由此种子从法界性生能生法界故名法界生种子法界生者即是如来自性身也标帜者如世间种子各各差别若见小草种子有智观之虽未成长然已知彼性分大小所极之势也若见众生行如是如是因位种子亦皆如是然今种子乃是法界性之种子当知彼性必定能生如来平等智身是故名为标帜也又此漫荼罗一一分位各有种子用标记彼差别法界之门当知一一入于阿字见于内证之标即知如来内证之德故名标记也随彼四重分位从佛出者即是佛之标帜或从菩萨分位而出或从二乘分位而出或从天龙八部分位而出当知阶降差别各各差次不同也时佛告秘密主已。

　　金刚手白佛言愿乐欲闻者欲为普利益一切众生故流传演布普为未来一切众生亦为利益诸大众会故请佛演说也上来虽说漫荼罗法尚未说色及种子秘要之藏故一心听愿佛演说也。

　　次佛告意者凡阿阇梨欲建立大悲胎藏建立弟子时当先住于瑜伽而观自身从脐以下当作金刚轮其色黄而坚次从脐以上至心当作水轮其色白次从心以上至咽当作火轮其色赤次从咽以上至顶当作风轮其色黑复次地轮正方水轮圆火轮三角风轮半月轮形最上虚空作一点具种种色在于顶十字缝上置也<PIC>X23044701.gif</PIC>此是轮形正与身分相称也此五位者即是前说五字方中置a 阿字圆中置vaṃ [金*(离-禸+ㄆ)]字三角中置raṃ 囕字半月中置haṃ 憾字点中置khaṃ 欠字当更捡前卷中也师既自观其身次第如是方色加持自身并观置种子字已次观坛地即翻倒置之最上作金刚轮金刚轮下作水轮水轮下作火轮火轮下作风轮风轮下即空轮也所以者何以一切世界皆是五轮之所依持世界成时先从空中而起风轮风上起火火上起水水上起地即是漫荼罗安立次第也坏时地种先坏乃至但有空在即是师自加持次第也(更问)今行人修道亦与此相类最初发信心次菩提心次乃至大空也(更问)其阿阇梨既如是加持已即当安置诸尊如其位次一一以瑜伽观之如其方色形相于其心上置于圆明圆明中有种子字一一令明了无障能如是作者即是法界胎藏漫荼罗分位能令一切如来同共加持一切尊等皆悉集会共加行人建立弟子毕竟不退于菩提不然虚费功力而无益也又此瑜伽之座其黄金刚方轮即是金刚之座也方是息灾圆是增益三角是降伏半月是摄召点是成办一切事此虚空轮但用心念作之不以形相故也世界坏时亦先从风轮坏地而生于火火竟次风(更问)如是作五轮当知上下皆有虚空轮也以从空轮而生于风火水地又从地轮渐上乃至于空故上下有空也作漫荼罗时师应自观其身及地又观所度弟子亦当如是而安立之准于师法若不如是不名如法也。

　　时金刚手入毗卢遮那如来身语意地界升法界平等观者由此菩萨能知如来身口意密故名秘密主也如来意密之法唯佛与佛乃能究了如意者当知身口亦如是今此菩萨亦能知之当知是位同大觉为欲度众生故示为菩萨而相起发也此中身密者即是诸印如四重大漫荼罗一一本尊各有身印若观此身印即知此尊所表秘密之德随类上中下差别有无量种也语密者即是诸尊所有真言闻此真言即知此尊内证之德也意密者即是本尊瑜伽之观也亦随四重方位各各不同与此相应即入如来意密之藏也此中身语意密上从佛菩萨位及二乘诸天八部无量差别广而论之乃至十世界微尘数各各不同略而言之如此经中所表之位皆表如来身语意秘密之德若能如实了知即同于秘密主也今秘密主菩萨住于法界平等观为念未来众生普令一切裂大疑网故即于佛前而说大真言王如文可知也。

　　真言曰。

　　南谟三曼多佛陀(引)喃(引)(归命普遍诸佛也)a 阿sa 娑mā 摩(引)pta 补多(无尽)dha 达rma 磨dhā 驮tu 都(法界)ga 竭ti 帝ga 竭tā 多nāṃ 南(超越［也］无尽法界超越者即是叹于如来秘密身语意之德也)sa 萨rva 嚩thā 佗(引)(谓于一切十方三世一［切］所超越无尽法界而能普门利益一切也)aṃ 暗khaṃ 欠aṃ 暗aḥ 恶

　　此四字即是如上四轮也第一字为地金刚轮第二字为水轮第三火轮第四风轮也a 阿此字本体是金刚界体次水轮者ā 长声是行行即白色故名为水轮也别本文互故记之火轮上有点即空轮以为庄严也。

　　次水轮者khaṃ 佉是空义亦有长声是行有点为空即大空也次aṃ 暗字为火者梵音a 阿gnaṃ 竭喃是火也aḥ 是涅槃性黑即风也此已下文合在水用已下haṃ haḥ 风raṃ raḥ 火vaṃ vaḥ 水saṃ saḥ 地如上阿字有四字谓长声有上点及傍二点短声故亦有上点及傍点二字为四今此娑等当知亦尔皆有四字今但举其短声合有长声二字在于短声之前准上而说也。

　　复次虚空无色而能含受一切色像今此kha 佉字有行有点即是具一切色像夫大空者亦如虚空具一切色像也此空即是成办一切事是故khaṃ 欠字得作水用(［更问余皆仿此此是也］)又总而论之a 阿字是佛部sa 娑字是莲华部va 嚩字是金刚部风火遍三部用也(更问)如莲华部中自有地水火风若息灾即须金刚方轮若增益即须水轮降伏即须火轮等随类用之当知此a 阿sa 娑ha 诃ra 啰va 嚩五门即同上之五字轮随一轮中自有四轮也如金刚部嚩字有四轮随作息灾增益降伏各随类用也若读余真言随其部类有此等字者即知彼所应用处各有所应最为宗辖也(［此段未明了更问之］)。

　　更有三道真言。

　　hūṃ 吽(引)raṃ 囕raḥ 𡀩(此身真言也)hraḥ 纥𡀩(二合)haḥ 郝(此语真言也)raṃ 蓝raḥ 𡀩(此意真言也)

　　此三道真言即摄如来身语意平等法门然此三真言若着莎诃字亦得若不着亦得行者得意时自着方便也又复此真言由最胜故号之为王如上说虽各有四字然此中相含但名为十二字真言王也此中四种轮合随彼地水火风轮而加持阿阇梨身即得自在之用其身语意真言亦合加持自身身语意业也此事未明了更问之(［又云前是布字法今此中用别计合是］随五种事相应字即摄彼中之用更问之)。

　　时金刚手如是说大真言王竟时一切如来十方世界住舒右手摩执金刚菩萨顶称叹言善哉善哉善男子佛子汝毗卢遮那身语意地越遍一切真言道平等住为欲作诸菩萨照明故说此真言王者今此中摩顶非是十方佛舒手就此土摩其顶也然此秘密主当于佛前说此真言王时即以真言王故普于十方一切世界一一如来前以平等遍满声一时而说是故一切如来各各申手而摩其顶也越者超入之义也如毗卢遮那于阿迦尼吒天坐于道场以此真言王故得身语意毕竟平等自在之用汝今亦得超入如是身口意平等之地等于毗卢遮那即是一切如来叹其实德也言汝已得如是平等之地为欲普门利益一切众生故为欲照明修真言行菩萨除其暗冥是故说此真言王也此真言王能裂一切法界疑网疑即是暗能断一切疑惑即是为作照明也何以故毗卢遮那世尊应正等觉坐菩提座观十二字真言四魔降伏此法界现生三处出罪魔降者谓大日如来坐道场时平等观于法界而说此十二句真言王即以此力能降四魔除其罪垢也然四种魔中三魔无色是佛于阿迦尼吒天时已降伏之唯天魔有相为欲令世界中知自在力故复于此土而现伏天魔也三处者谓如上所说佛身上分出一切诸如来中分从心至脐出一切菩萨下分从脐至足出一切八部天神等皆从如来平等三业普门示现大漫荼罗胎藏庄严之位即是本尊真言及印也当知佛从于内证之德现如是事时即时普伏四魔无有遗余阿阇梨欲造漫荼罗时亦须想于自身一同毗卢遮那即得自在之力亦同彼佛能伏四魔也。

　　次世尊身语意平等德量同虚空得如是身语意获如是智一切法得自在者谓佛坐于金刚道场才念此三道真言谓如所说身语意三真言也当如是念时即得身语意平等之地身及语意皆是法界之体无有边际犹如虚空即以如是之力而伏四魔也前所云三道者有一释云此三道真言身语意自在平等之力即是从佛身出也由此身语意三道真言故如来得超入三平等地随上中下类普门示现种种本尊之身种种真言种种印法等同虚空无有分限普周法界而度群生究竟皆令同得超入如是三平等地也身具无量功德犹如虚空不可知其限量语意亦尔由观此真言故得如是功德同于如来也由三业无尽故若应以身度人即普现种种色身若应以语度人即普门示现种种语言随宜导示令得入于佛之知见若应以意度人亦如是种种感通不可穷尽也非直身语意无有限量具足一切功德犹如虚空当知智慧亦复如是无有限量犹如虚空也若得如是无碍妙智即是于一切法中而得自在同于世尊也所云自在者谓于一切不得自在中而得自在也一切众生之类由未究竟清净法界故皆为业烦恼之所樊笼系属生死不能得自在之力今如来于彼生死大海之中以种种法门宣示如来深密之法要为一大事因缘故种种方便而成就之皆令到于一切智地即是于一切法中得自在义也以证如是法于法自在以自在故即能无碍演说曲成众机也如来所以得如是自在之用皆由观此十二字轮法门当知此十二字法门即是法界之体性也时十方佛见金刚手说此真言同于古佛之道我等一切如来亦由观此十二字门而成究极妙身未来诸世尊亦复当如是是故大欢喜而为摩菩萨顶而告之言一切诸佛以于法自在故为一大事因缘故以身语意平等而说此法门汝今亦复能说之即是亦证此法同于如来也然金刚藏虽未即究竟一切种智同于妙觉世尊但以十方诸佛神力共所加故亦于此会中亦如如来所证相同等若离神力加持即亦未得究竟与如来等也。

　　汝善男子毗卢遮那身语意平等证一切佛如是知者知是觉之别名由知诸如来普门无尽之行证于如来三种平等谓知如来身密之藏亦知语意微密之藏也若证知此法者即是同于如来也如是叹印竟今复更请如来所以者何如是深密之藏唯佛与佛乃能究了故一切菩萨莫有能发问者今十方佛同以神力加金刚手为利益一切众生故今乘诸佛神力而问大日如来也此中问何事耶为先所说之事所有深密之义尚未周备故今更问其枢要也一切智成者即是大日如来薄伽梵义如六义中说前已解也毗卢遮那者如日出于世间能除暗冥能成就一切众生所有事业大地所生之类无不蒙益此实相自然大慧之日亦复如是若有众生了知自证如猛风吹云日月出现亦有如是功力普于法界之中而作大利如日光显而照世间也主者以于诸法得自在故名为主也今诸佛令金刚手问此大日如来真言行句秘密之事也殊胜说自教则广者由于一字法门达一切法证得十方三世如来平等身语意不可究尽故名为胜也教则者即是法则之别名法是轨则之义也。

　　以是我往昔发菩提无上菩提宣说我一切法涅槃至现在世界诸佛世尊证知者言我等往昔行菩萨道时亦由如是真言门故成自然智慧复为一切众生如是演说咸令得至大涅槃也我今此语缘起甚深一切有心者尚不能发问何况能信解唯有十方一切如来同至此法可以为证终不虚也汝今已得我等所行之迹故宜更问如来也。

　　时执金刚具德者犹手所持如来智印是具足一切诸佛种种功德皆同一味所谓如来解脱之味以彼智印同于如来故言具德者也时彼菩萨由诸如来共所加持心大欢喜即得深知如来之语亦知如来之心先所不逮而未能问者今皆自在能问如来无有疑难也今欲问如来先叹法界之德而说偈言(［此偈非文有经意］)。

　是法无尽相　　亦无有自性　　尽为有始终
　生灭起尽法　　平等法界性　　本无有尽相
　无动无变易　　亦无有住处　　彼阿赖耶藏
　即有盛受义　　平等法无受　　故无有住处
　一切法无性　　常自寂灭相　　入此不思议
　即同诸佛位　　甚深寂灭法　　非名言可喻
　佛佛所同证　　故言同正觉　　若非毕竟空
　则无有三乘　　无三乘圣众　　此堕所灭见
　证此毕竟空　　不能利一切　　如来大悲者
　甚深方便智　　于无相法中　　方便而显示
　能满一切愿　　方便力如是　　此法无人授
　亦不由佗悟　　于道场自觉　　证实无师智

　　复次若言法界无尽无始终者即是于断灭不能为众生作诸利益何以故已于生死作分限故然是尘劳之俦是如来种若一切无生无生亦无住处何能普应世间作诸佛事耶然诸菩萨有二事故不堕断灭中谓大悲及方便由有此故能自开发也此中云开发者谓菩提心自然开发也若以言说表示因佗教语而能得如是自然无师之慧者无有是处所以者何但因行者如实自觉如实自观无尽法界故得如是实相之慧非由佗悟也经意云法相如是故云如是相也既得如是实相之法即以此法大悲方便而为众生开示显说然实不由佗悟不从佗传得也如有盲人问佗乳色何似乃至闻乳色如雪便生冷想闻色如鹤便生动想闻色如贝便生坚想乃至以种种喻方便表示终不能解徒增心数妄计而已何以故由彼自无明目故第一义谛亦尔若不能如实自了知设佗种种开导终无得理若人自不开发如是内证之法而为人说欲令佗悟亦无有是处何以故如有无足之人呼召众人作如是言我当负汝而登妙高山上当知此人必为智者之所嗤笑何以故若自无足者尚不能自登如是妙高山王少分高处云何能负一切而登彼顶耶又如有人自未能渡大海波浪而谓佗言我当渡汝令达彼岸当知亦如是无有得理也行人亦如是若自未觉无师之慧而欲令佗闻法得悟必无此理也。

　　时金刚手秘密主以此偈叹如来已次复说优陀那偈而以问佛乌陀那是总摄义也以一偈之义而摄无尽法界离相之法无量法义故言摄也叹说偈已念彼未来世众生修真言行者于此大悲藏生漫荼罗有所阙故不得疾成无上菩提故次第问佛秘要方便也断一切疑者若不能普断众生种种疑网则不名一切智人以于一切法中自离疑网方能断佗也今佛既自断一切疑网是故我今请问愿为断疑也离热恼者言以永断三毒根也今为一切众生故请问导师以于一切法中而能引导令至佛慧故名大导师也。

　　次即以偈颂次第问佛今次列之未结偈句也漫荼罗何者先作(谓漫荼罗有多种事当先作何者也谓先作何事)阿阇梨有几种(亦说之也)弟子复有几种(大牟尼亦说)云何知地势(谓好地恶地上中下成就所用等也)云何简择地既择已云何作净(准有三问)作净已云何安住(虽作净了恐［复］为障者所恼故问云何而得安住也)准有三问(更问)云何为弟子作净愿佛说(前问有几种弟子今既得弟子已问先为作何事也)净已之相复云何(此中间师问地问弟子三事为三句问也)结护洒持等有多义问用何护地作护复云何(亦问师自作护及护地护弟子有三问)加持地复云何结护洒持等有多义(亦问三事)云何初作用(谓治地护净竟缘坛所应作事此中所作事有二种外所作事谓缘造坛众事内所作事谓师自观其身如大日如来等种种瑜伽之法也［用何真言等法也为先作护为先净除即问前事先后也此二事是作用也］)线有几种量地复云何(谓用线［量］用线作界分也)供养复有几云何华香等(此中更有涂香灯等及宝网宝楼树等种种献供之物皆准例而作所以言等等者［多］声也)问献香华为何方法华合奉献谁(谓华有若干所应献之尊亦有差别也)献佛用何华菩萨天等用何也香等亦然(准华而说)奉献华时复云何(以何法而献谓须有真言加持等也)以何法用献也香等亦然(准华而说)云何献食等(食［中］有上中下差别也)护摩云何作(［问献佛及护摩有何次第列法则即是次第此是名通也］)云何奉诸尊座(［佛菩萨八部等座合坐何物云何献也法教法则方法次第轨则皆得］)显形色等(显谓诸尊青黄赤白等形谓坐立大小之事色相貌也谓喜笑忿怒寂住之类［此三问也愿次第说不与法则同也］)诸尊印及以自座(谓自常念诵之座也谓茅席［等］愿导师说也)印复从何处生说此印复作何用(如世作印为王等令佗信用不疑真伪故今如来印复云何耶)其印名号复云何何故名为印灌顶有几种(欲得知解也)三昧耶有几种持诵者剂几时持诵者勤修真言行得成菩萨道(一切智者愿说也)几时应见谛(谓于真言门得如实知见也义合问［时］也)悉地有几种(欲得解)几时悉地生及说悉地时云何升得步虚空云何身秘密云何不舍此身而得成天仙身成就已种种变化云何生(谓一切事随念皆得成从何处得生此耶从自心耶从佗耶种种诸变化谁［生］彼复从何生也)日月火方执曜时分等诸不祥云何除(日月为变成火灾或方所有怪宿是二十八宿星［谓］众星也别及生死受苦彼起者云何悉令除灭也不有是除义)云何行者常与诸佛同会一处护摩有几种(此中问护摩时须用几种火也欲得知也)火中增威复有几(是增益法也［增］威如华等一切处用也)尊异类诸尊性(谓佛菩萨八部形及性类［须识本性忿怒寂喜等愿导师说也］)无余世界及与出世间果量有几其数如何(出世谓佛菩萨世间谓八部等得成就时量及果及数皆云何有六问也)问世间出世三昧云何也谓有殊胜定并前为八作业成就在何处(［问成就受果在何方所其未成者亦如是问］)不成就复云何时能离业生果在何得解脱。

　　时金刚藏乘十方佛威神说偈问佛故彼真言行菩萨道有所阙少法要方便未周备故时一切智毗卢遮那世尊离众恼者闻彼所问秘要之事而叹之言善哉善哉勤勇大心(［是一切时中大也大心大愿大行等］)秘密曼荼罗配尊位决者(谓决定安列［诸］圣者坐位等也)秘密者即是如来秘奥之藏久默斯要如优昙华时乃说之苟非其人则不虚授不同显露常教也漫荼罗是具种种德义即是如来秘密之德如莲华开敷而自庄严配尊位决决是决择义也如是莲华秘密之藏分别种种分位所应作事皆决择之也(决谓决定说也)大悲根原(从大悲根本生)发大乘无上诸佛最秘者谓此漫荼罗即是无上大乘根原也谓此菩提之心以大悲而为根本亦如胎藏故言根本也谓大乘者谓真言行菩萨由具足方便故行大直道一向无留难得至于真实犹如乘调良之乘行大直道至于大城此即是诸佛最上秘要之法若广说者尽未来劫亦不可尽今但以方便而略说之今于一言亦具一切义味故名略说也(诸佛密事汝能问之我当略说［也］)。

　　时佛已先叹法许为略说次即就彼所问次第答之也佛告金刚手谛听大力漫荼罗十二支句生明王大力(漫荼罗初业先答也)先当作之者此即如上所说十二支句生从十二支持句生此大力明王十二句法界体彼应最初作明王也由此明王悉摄一切世间出世间所有真言悉于中摄尽故(初作坛应先住彼明王三昧王者只是大日也此谓心中置十二字中最初字以持身也)欲作漫荼罗要须先诵也谓将造漫荼罗时要须先诵然后即住瑜伽瑜伽即是此明王应理之行也既住瑜伽当正观察今此所作宜以何事谓随五部如上所说五字差别之用或方或圆三角半月等类于上中下坛宜作何用弟子根性云何如是等种种皆知方可作也然此事中于真言王中分别种种差别之事犹未明了更问之复次先知即有二种一者由是见谛之师能于如是真言王中见一切根缘通达无障碍若未见谛师即须依教及于师所所传旨趣而观察之亦其次也既观察知已随所应作事而为作之故先须此真言王也以本三昧持身已先知识瑜伽道然后随意作诸事也然以秘释之此十二真言王即是金刚三昧也必菩萨坐道场入于金刚界故则蒙十方诸佛同时灌顶所共加持得入佛位入佛位者即是成就大悲藏生大漫荼罗究竟义也金刚手由入此真言王故亦于此经中得蒙十方佛同所加持今更决择大悲之藏若不如是何能得诸佛灌顶同如来法王之位耶然造漫荼罗法先须阿阇梨故次答也应知师有二种凡师位者须具解真言及印本尊之相于中一一了达无疑了知上中下法差别之相然彼复二种(［二分者］分为二也)一者解深秘二者通显略所谓深者能了知深广也谓得真言行中三昧之行善知理趣广解大乘堪受付属此中堪付属者谓善知时宜了解根性堪受者则为不请之友令其不失大事因缘未堪者则当将护其意更于余深法中示教利喜由此名为堪委付也当知此即佛长子由见谛故(见法谓见现世果报也)故不取诸法相离于心量分别之境故名离也(谓离现世利慧等求佛道也)当知此师即是蒙十方佛现前各申右手而摩其顶以法灌顶而付法藏也第二师者但得世间成就之益(即现法中利也［广］句中加有缘念［也］)为彼而造坛也然亦具解造漫荼罗等种种方便无有错谬蒙师灌顶得阿阇梨位亦名佛所印可也由彼于漫荼罗中亲对诸尊而受灌顶师位故名印可也灌顶已下是重说深行师也当知此中蒙佛灌顶者为深秘之师蒙世间人师之所授者为显略阿阇梨也金刚藏所问皆是缘漫荼罗所须佛亦次第以偈答之此偈今未断句后当饰文也。

　　佛答师已次答弟子之相所以然者虽但有师而无弟子则阙传法之缘令佛种不得相续故次分别弟子之相有其四种也一者持念诵弟子二者非时三者时非时俱四者时非时俱非此谓四也所谓时者如弟子等求阿阇梨而请真言行法师若是见谛者自当照彼境缘知其堪任某事授其行法令作念诵限若干时当得成就更作成就方便若世间师者虽不见鉴前机但依教而作令弟子念诵祈境界交感之相师亦自念诵若相应者弟子得境界许受法时师亦自当知之既得相应授其法行亦令如上念诵此亦具有方轨也(更问)非时者亦如前法令修真言之行当于其时而得成就也然时法验不成须作加行故名非时也时非时俱者虽如上受师言教然未得如法依行未至成就之时此不在时亦不在非时如在学地故名俱句也俱非者但发心归依然都未有次第师虽已摄取之然待时待缘有所未具未得与彼真言法要故名俱非也。

　　复次具足诸相者相有二种一者外相谓支分等无有阙减如前当广说之二内相者谓具菩提心堪为法器等具有惭愧闻师所教一一能如法修行如佛教敕不敢违逆如是等是内相也(佛敕者当知即是师教以师顺佛教作［故］)此四人皆在修学之地未满足也既有弟子最初知地相心地教此教当次说也所谓心地应造漫荼罗造漫荼罗先须择地故次明择地也所谓地者即是菩提之心先净此心即是先净其地也作净已先说谓八叶等如前作之也如前所说净菩提心方便谓观八叶莲华于华台上而观阿字乃至当顶而置暗字眼亦安啰字而观其心其咽勿令太低太直之类此等皆是净其心地之方便也既净心地次安囕字于其两目而以观之即是择得心地而更除遣诸秽也此方便前已具说当如前作之耳。

　　若离过心地得无畏者以能净菩提心心离于相是则能离诸过谓离烦恼随烦恼等见爱之惑故名离诸过已离如是烦恼险畏恶道种种不安稳故而得安稳之性故言无畏也(［当得清净时离一切过也］)当得一切净者由离诸过心无所畏故能究竟净菩提心也若已至如是处当坚住其中谓已得离一切过不为杂染分别所污当守之不动勿令退失必定能至无上菩提也但见如是净菩提心究竟无余即是成一切智智也坚固住于净地即得见三菩提知谓如是知也如是知即见佛也异此非能净地若分别住非净地者(［若异于此者非能净其地］)言阿阇梨若不如是而自净其大悲胎藏漫荼罗地则非名净择其地也以不能离于妄想分别故恒时诸过之中未能得免怖畏衰恼云何得名善净漫荼罗地耶是故经云若持诵者住在分别之中则非净地也(［行者住分别若作净地者非净秘密主离菩提心故二种师皆须住菩提心也［法］师虽治地亦未成仍须少时住菩提心离此不成也］)如前造坛中说齐一肘以来穿去恶土择去沙砾毛发瓦石之类若细微之恶无由能一一遍简又复一肘之内虽净然过一肘设有种种秽物是亦不能择之云何令此漫荼罗而得究竟清净是故当知若能净此菩提之心舍离一切分别戏论之粪而净其自觉之地当知乃名善修其地也若人师如文取解但依前言次第法用随事而作当知此人在愚夫地不能了达秘密之用也当知作如是解即非一切智人之所说也所以然者若不能净此心地由有分别妄想则未能舍离苦因是故非是等正觉者之所说也内外由心心净故地净是故应舍分别净除一切地缘地事总答了既净菩提心竟当以大悲胎藏而长养之所说诸坛我次第广说(此次第谓依法也)彼不依先所应作事愚痴故不解但问果上中下不知住心地也若不住心而求出世间无上之佛无有是处亦非名为一切智也乃至不能舍是等分别之苦因也为净菩提心为者是所作事也劝弟子如是发心是住菩提心也恐其退没故须结护故。

　　经次云以不动尊而守护即是不动明王也当取不动真言之心当护弟子谓不动也即是憾字门也诃字是因义言此净菩提心先住菩提心师弟子俱住之然后以此二尊护之也即是一切智智之因也傍有长阿是行上有圆点是证是大空义以此妙因而起正行行等于空用此三法而护其心令其毕竟不可移夺也若不用不动护者用三世明王亦得世谓三毒犹彼降伏三毒而于世间得大自在故名三世胜也此亦有方便更问若弟子能成此事者非痴所摄痴是执着也有执则不能住离痴即是不动也有所执有所得皆是痴也谓不为妄执之所动也必定成于无上菩提清净无垢同于虚空无能动摇广大无际而能含容一切色像当知一切智心亦复如是也。

　　次又加持地者谓阿字门当用阿字而加持之此是诸佛之教也一切如来昔因此门而成正觉以此护心或加aṃ 暗于顶及加raṃ 囕于眼等是坚固菩提心是故得成自在之业若异于此者不得心自在也故云非余非余者言一切如来成佛无有异路唯此一门也初加持地依于佛教佛谓阿字也第二心自在谓安点也此点即是三昧定慧等故一切自在也更不应异此教也初依佛发心即阿字后即成佛等于佛即暗字也菩提心依佛而起是故一切分别除虽未成佛即是无缘之种子也前已问答加持地了既加持地次须用綖而定漫荼罗位綖者梵音名su 苏(去)traṃ 怛囕是连持义连持众德令其不散故名綖也线说有四种白黄赤黑等更加一种谓虚空色也念此念谓应念持也虚空能含一切色像即是具一切色若但依显色即是浅青之色如草木叶色也白是信义黄是精进赤是念黑是定定色同于涅槃色也慧者即是大空大空具一切相而无有相故为一切色也凡合线时若一一依法者当别造漫荼罗安置宝瓶香华涂香灯等及诸饮食作种种供养(更问方法)然后令童女合之当先为受八戒着新净衣香水澡浴使内外清净坐于坛中而合之合线之法先预作细丝令极均调大小缓急皆令得所又不得中间断续连接之也又合时以帛掩口也每一色丝来去褶牒使成九丝然后合为一缕(其丝但有一头而屈褶之中间不得接)一缕一色凡五色合为一绳也若合绳缓急粗细不调又不尽心作之则生障法损师亦损弟子或令其发狂乱等不可不慎也私谓童女是三昧也由三昧极均等调停得成五力五根由此根力即能连持众行也(更问)虚空中等持者别本虚空等持等是普遍也持谓应如是作也作谓知大小也先定空也等位均等也第二以线置漫荼罗地此有二种若是深行阿阇梨欲作坛时既净菩提心之地竟于瑜伽中为度弟子故正观胎藏大漫荼罗加持之位作谓知大小也先定之也一切分位宛然明了如对目前空中等持等是普遍也作谓应如是作也等谓均等也第二以线置漫荼罗地然为度人顺世谛故以此方位加于坛地然后于上用五色线等而定方位也若是浅行阿阇梨者亦须先用此线而定方位竟当一一用心而布置之亦令所有方位如对目前或可别用纸笔钞之临时案用不得临事疑误也此云空中等者即是如上所说先共弟子对引其线而定方位且勿令着地先于空中对引各令当心如其次第令得周匝若未有具法弟子未堪共造坛者亦可置橛于弟子处而作也既如是定竟即运心布定位次然后得絣绳画之若瑜伽阿阇梨者亦于此中而作方位见诸佛菩萨天神等宛然位定方顺世间法亦絣线案位案其形色而表出之当知此为最上之位也。

　　一切诸佛子诸智者(一切诸［佛］智者［诸佛子叹菩萨具智慧也］)莲华悦意胜吉祥世称者谓世所叹以为吉祥也此次答座位表像也如世人以莲华为吉祥清净能悦可众心今秘藏中亦以大悲胎藏妙法莲华为最深秘吉祥一切加持法门之身坐此华台也然世间莲亦有无量差降所谓大小开合色相浅深各各不同如是心地华台亦有权实开合等异也故名云智者当知也若是佛位当作八叶芬陀利华(白莲华)其华令开敷四布若是菩萨亦作此华坐而令华半敷勿令极开也(［其华或白或黄或作宝莲华皆得但赤色者是世间华在下也］)若缘觉声闻当坐于华叶之上或坐俱勿头华叶(［浅识传谓［世］所传以为一边之智］)此是青莲华也此但是青色之莲然更别有青莲华种非此类也坐莲荷青莲叶也从莲所生叶也若净居诸天乃至初禅梵天等(［世间立号为梵天］)皆坐赤莲华中其色纯赤(世称为坐王)若欲界天及地居等各随其位而用表之如帝释像即画须弥山王山神坐山上水神坐水上树神坐树城神坐城如是甚多可以意得耳(［以下诸天但分地为坐谓欲界等天或坐草或干叶等也念［为］思念［忆持不忘也］)三藏说西方莲华有多种一者钵头摩(［复有二种一者赤色即今此问莲华也二者白色今此间有白莲是也非芬陀利也］)优钵罗(亦有赤白二色又有不赤不白者形似泥卢钵罗华也)俱勿头(有赤及青二种又云俱勿头是莲华青色者)泥卢钵罗(［此奉从牛粪种生极香是文殊所执者目如青莲华亦是此也更有苏健地迦华亦相似而小华］)分荼利迦(［华可有百叶许叶叶相承圆整可爱最外叶极白渐向内色渐微黄乃至最在内者与蕊色相近也此华又极香也昔琉璃王害释女大迦叶于阿耨达池取此华裹八功德水洒之诸女身心得安乐命终生天因女投华于池遂成种至今犹有之华太可径一尺余尤可爱也此法华所引申者是是漫荼罗八叶者也］)。

　　次答供养义然此中答或不依问次然皆依所问义于理不失也当知供养略有四种一是供养香华(［及涂香灯等乃至饮食此是世间供养也但以物献也］)二者合掌(谓礼敬也此是印也)三慈悲四运心谓想香华满法界运心已即用合掌印也并合掌慈悲三事皆运心也然经中不言香华等于义必当有之也华手发生(此是却牒合掌印也此华［从］手发生也)奉一切佛结一切支分印观菩提心者华手发生谓作印作印已即运心供养也此一切支分生印者前已有真言而云未有印也当捡之如是以印加持已当念菩提心想见此华从手出也以此为供养也各各一切诸佛生此运心也及彼所生子等殷勤以是无过华美香光显法界为树王供养(注)想树遍法界生华供养也以真言加持胜妙复多大云法界中生从彼雨华诸佛前等者谓从诸佛菩萨乃至二乘八部各各依本真言及印用加持所供养物而供养之也行者供养香华时当以真言及印加持如供养华即用华真言等也心若不住定何由得然云三昧自在转也然后运心此华香美无诸过恶愿生胜妙其多犹如大云从法界中生也从彼而雨华(从法界生也)常生种种光明遍诸佛前又以此华等遍周法界为一大树如天意树无异雨种种华云香幡盖等及饮食物无量无边不可穷尽普遍一切如来之前种种供养令一一周遍如是运心即以真言加持之谓一一尊所供养各以本真言及印加持也次卑于此者谓八部等亦各随其本类用真言及印也然此诸尊又卑此诸天神今次说诸天或经中有真言如本瑜伽谓各各相应谓与本尊相应也如忿怒用赤等如华者涂香等亦如理相应想念也然此诸尊或经中有真言及印或有阙无者别有一普通吉祥之印当以空水二指头相捻余三指皆舒散之用此印加持诸物及其坛中一切供养之具悉用加之皆得成也设本尊自有本印临时忘者亦用普通印加之亦得也其香华等真言即是以前品中香华灯等真言各随类用也如般若经所说若欲以一华普供养一切诸佛者当修是般若波罗蜜即是此中但运心以一华香以加持及三昧故即普能供养一切贤圣遍于法界令此善根不可穷尽是也若不作普通吉祥印者更有金刚拳印或莲华印(［及观音印但以右手作也［唯］地居天合左手作然恐左手有所执作等右手作用加［物］亦得也］)然供养时先用印加已即当捧之标心奉献方置诸尊之所若是涂香者或用涂彼尊身香亦随所应庄严处置之或但置其前也其捧华等时亦有高下之别若是佛当高齐其身头顶菩萨在心已下二乘在脐已上佛菩萨持在心世天当脐此定也净居等天在脐下结印已引向空中献佛也已次而下乃至地居等令转下也如上有四等诸尊从佛身出今献华高下亦准前齐下以配当漫荼罗位也然有二种师若瑜伽成者但用三昧心自在故已得通达真言门故随心所作便成不必待于事法亦得成也若第二世间师必须依于事法用真言及印加持之乃可成也。

　　次答护摩义应知护摩有二种一内二外所谓内外界界即别注也护摩是烧义也由内护摩能烧除诸业以一切众生皆从业生由生转业轮回无已以业除故生亦得除即是得解脱也若能烧业者名曰内护摩也从于何处得解脱耶谓从烦恼业苦而得解脱也既离世间即生种子所谓白净菩提心也如世间之火若烧物已但成灰烬今则不尔既烧一切烦恼如劫烧火无有遗余而亦即从此中得有牙生所谓菩提牙也此中能烧即是智也如前所说观于囕字周匝火鬘今想此周遍其身其身又持刀及索以此啰字门故得尽诸业净除诸障诸业障净已得生白净种子是故次观菩提之心当知约菩提心得生种子也如此观时当想嚩字遍于一切身分于毛孔中流出白色甘露周遍十方以洒一切众生之身以此因缘能令种子渐次滋长故名内护摩也。

　　次释外护摩者有其三种一本尊二真言三印(［粗本尊也为供养故置之随所宗之门而置之或可是漫荼罗位也更问粗炉置火处也此即真言也火中有粗印也即是阿阇梨座处也自身即是印］)当作外护摩时今此三位正相当也此三亦是净三业义三位谓身炉本尊三位各有三谓本尊真言印也净三业成三事也谓息灾等也注净三业者本尊是意业真言是口业师身之印是身业由此因缘能净三业成三事谓息灾增益降伏也三业道者道是会义言与理同同故会也汝等所行是菩萨道即是三道同归一致也又三事观字各异若作息灾观囕字当上加点而作白色增益想啰字黄降伏想raṃ 字或黑或赤如字者本尊及自身色亦如是三事相应即成也就中复有上中下差别谓息灾为上增益为中降伏为下也如是作者名外护摩当知此内外护摩皆名殊胜若不与此相应徒作无益也由作外护摩故能令引入内护摩中然内外之理本无差别为求世间成就者作此分别令作外护摩耳若异此者谓不依所说方轨当知此人无所知解唐捐其功无有果报也由离于真言之智随己无明之心而妄作之终不能得世出世间悉地之果故云不得果也。

　　次答色及形类然大略有三部毗卢遮那是佛部即是如来法界之身一向白色次观世音即是阿弥陀佛也其身黄色次金刚藏即是释迦牟尼其身赤黄色(即杂色也)。

　　佛说诸真言及诸佛所说者上言佛是举佛部下言诸作是佛所说真言谓毗卢遮那所说也如来部中诸真言部谓从佛所生乃至诸神佛所许可皆是佛部也下云诸佛者直是诸佛所说不通菩萨以下也此二种皆具二种色谓白黄也此但云应当知以白黄和合也谓不太黄不太白也杂色谓具五色也。

　　次第应当知金刚手杂类观自在诸真言自事分者谓随事分别而用之也佛部一向是息灾用其色当白自事业分观音纯白然其部中则随事业变转也莲华部一向是增益用其色黄金刚部一向是降伏用其色杂杂色谓具五色也亦随一部中自有三事分别如佛部中自有息灾增益降伏也若息灾即依本法而作白色若佛部作增益时但依此法而作黄色若佛部中降伏者但依此法转作杂色即是也如佛部者当知莲华部金刚部类可解也自事分者谓随色类而分其事也观自在诸真言者此中诸声即是举莲华以例佛及金刚部也。

　　次说漫荼罗形计合息灾在前今随声便事便增益在前也诸增益事漫荼罗方□而中黄色息灾坛圆○而中白色降伏坛三角△其中黑色摄召坛半月<PIC>X23045601.gif</PIC>其中杂色摄召谓杂取物呼召等也经云四方普者是举一例诸也如中坛方者乃至外院皆方若中圆者乃至外院次第皆圆坛中方谓方则普皆方若圆亦如是次第也三角等亦然护摩作炉亦尔若坛方火坛亦方也余皆例知耳。

　　次明色类谓形像也应以相貌为正义也亦可谓色像也偈云色像初应知初谓我今说也然诸尊色类种种不同大而言之略有二种谓男及女男是智慧故名为首女是三昧为次之也或一切处随显形色者如此经中或复余经尊形或随一切处显形色谓应物示形不定故名不思议也各各不同然以类判之若言作白色即是息灾用黄色即增益余可解也见彼男女之殊及色貌即知所用处矣不思议智生者如本尊合作白色然须作增益事随行者心观作黄色即有增益之用随心而转然所作事皆实不虚由不思议智故得然也今谓法界之色于一色中即是一切色能观之智亦与境相摄故得如是自在而用也为除无智故有种种智生虽知无量智其实是一智前云智是一切智也以一智现一切智也。

　　前问本尊形量大小今次答之然佛普门示现皆为应赴群机机既万差当知垂应亦大小无定也至论一一本尊之形莫不量同法界无有边际及与始终由智有浅深量有大小故所见身各各差别是故当知所观本尊随行者心大小无有定量也(当明密迹经三密事)所云证智者即是佛也以无尽之智而证无尽之境如函大盖亦大也。

　　前问尊形量中兼问坐及印今亦答之身既无有定量当知座及印亦如是(乃至心能广座亦称彼量也印亦如是其次第谓随其大小也［令］尊与座相称)。

　　次答此印从何生者(［又次第者从佛至天亦是］)佛言如佛所生处印亦如是从于彼生也所以者何一切如来皆从佛性种子菩提心生当知一切印亦从菩提心生也印从法界生而印弟子如王以印印之一切信受今以一切法界生印印之即法印也即是大人相印也。

　　次答此印作何用者以此法界生印印于弟子也印是不可违越义由自及佗皆不违越故谓始从菩提心乃至究极佛慧于是中间不退不转是故世间号之为菩提萨埵由此印故住菩提心更不退转故名不违越也当知此印即是印生死门开法界路略而言之此印量同法界由以此法界之印印之即令彼人以有法界之标帜同法界普门之身故名印于弟子也以法界印为略谓以一法印之也若广不可称数此即大人之标相也。

　　前问灌顶有几种今次答之佛子善听者准梵本正语当具言殷勤谛听何以上来诸问不言善听至此方说耶然余法若不善听致有忘失其过犹小若灌顶不成则不合闻真言及印等是皆不得作此过尤大故殷勤诫之也譬如世间刹利之种谓欲绍其继嗣令王种不断子故为其嫡子而作灌顶取四大河水以四宝瓶盛之种种严饰又严饰子身众物咸备又饰大象于象背上持瓶令太子坐于坛中所统毕集于象牙上泻水令流注太子之顶灌此水已大声三唱汝等当知太子已受位竟自今已后所有教敕皆当奉行今如来法王亦复如是为令佛种不断故以甘露法水而灌佛子之顶令佛种永不断故为顺世法故有此方便印持之法从此以后一切圣众咸所敬仰亦知是人毕竟不退于无上菩提定绍法王之位诸有所作真言身印瑜伽等业皆不敢违越也然灌顶有三种一者但以印法作之离诸作业此是入秘密漫荼罗谓有弟子诚心殷重深乐真言之行志求大乘然资力乏少若令一一具求众事反当于道有碍如是之人师当深起慈心观彼心行而摄引之然但得为此一人而作之不得多为人作何以故恐彼资力能办者生怠慢心而不尽心植众德本故作时随力令办少供供养三宝此第一最胜谓本尊身语意三合为一三俱净故以此印印之此最胜也师秘受其真言手印之类也(初但以手印二具足法事三在三昧灌顶也)二者以作事业而灌顶者即是师及弟子皆先作事业也谓先令弟子七日以来诚心礼悔之类也师亦于七日以来为其持诵秘求感应及令办诸供物香华之类缘坛所须一一令作然此之灌顶与前者不殊但以有资力故令尽其所有力于诸佛海会之中而作无尽供养由此因缘福施之果不可穷尽故须灌顶劝彼令具作也三者但以心而作灌顶如是灌顶不择时不择方(谓向东设位或向南等皆得也)由此弟子已修真言之行于秘密藏中有所堪任令师心悦此又最胜也师弟俱得瑜伽以心灌顶犹如摩顶授记也又能尽心承奉其师于种种善事无有违越以是因缘令尊欢喜故为作心想灌顶也其灌顶法瑜伽阿阇梨先入净室而住三昧如前所说以身四分作四重漫荼罗位亦如毗卢遮那所现之方位一一无异如是作已以秘密加持故令彼弟子先在门外而待命者自然而得金刚手威神加持引之令入亦自然而解作印等一一如法既入室已以金刚手所加持故现睹漫荼罗诸尊之位宛然现前一一本尊之形及印字等亦悉明了尔时行者复以加持力故手中自然蒙授妙华而以供养大众随所堕本尊之处其尊即起以妙音声而安慰之为作摄授尔时本尊即取一一大会诸尊处甘露三昧之水而为彼弟子现前灌顶尔时阿阇梨但坐一处而入三昧寂然不动而能成就如是胜事也令尊欢喜相应谓承事本尊本尊欢喜以行者现前而为灌顶以遍数及行具作故也承事念诵令尊欢喜现前说法如所说作之也准前例之如弟子能事师令欢喜师为灌顶教授也。

　　次答三昧耶有几种者今世尊答略有五种也三昧耶者如有人于众多国王大臣所尊重集会之处而自发言作大要誓我今如是之事永当不作如是之事依行之以自对可信之人而发诚言若有所违即得重罪是故三昧耶者即是不可违越义也略而言之即是戒义也此中五种者第一但得遥见漫荼罗谓如造漫荼罗时谓见具足漫荼罗也忽有诸人善心随喜欲求礼拜供养尔时阿阇梨听令引入于坛外遥令礼拜以华香等遥散道场而作供养以得见如是法会故无量罪业皆得灭除然未合授彼真言及印是第一也第二见漫荼罗坐位谓引彼入于坛中礼拜供养投华散于本位师告彼汝华堕某尊位上为说本尊名号并得入坛门内悉见诸位也此人说名为第二三昧耶也若请真言及印亦得随所应者授之第三见漫荼罗及印位并作诸事者谓阿阇梨从首至末为此人而作漫荼罗乃至诸尊及印等一一告示又授真言手印一一行法皆教授之此是第三也第四者已能依随行法修真言门所有法则一一通解具知缘坛所须方便众艺堪在师位悦可师意师即为作传教漫荼罗告言汝自今以后亦如我无异造漫荼罗度诸弟子令法久住佛种不断故此第四也第五即是秘密三昧耶如教所说印坛配位皆见若不经入此坛秘密智不生也是故当于秘密坛中如法作灌顶是名第五智者应知也若异此者不名三昧耶也即前所说第三灌顶时所入也若异此五事不名善作三昧耶然秘密漫荼罗复自有五种第一谓于师所授得真言印法依教修行与瑜伽相应得于定中见诸尊大会然未蒙引入(此例如第一人)次第二人已蒙引入秘密坛中得巡礼供养而未蒙圣尊现为灌顶等第三既蒙引入大圣众中从初至末一一秘密之行皆蒙圣者方便告示如第三人也第四者已善修行秘要之道现蒙诸尊为作秘密传教三昧耶即为如来所使行如来事也第五已具前事又见己身于大会中自作阿阇梨师即是入地人也此人才入三昧即见一切佛会乃至十世界微尘大会悉能集之而于其中同彼尊位也若观察于意善住(告金刚也)觉其心不得于三处真言者得菩萨名谓以义得名也由自有觉不着三处谓自身所观法及成时若着此三不名觉心以于此三无所得名菩萨也前说菩萨义依法相说今此以义得名也。

　　金刚手前问剂几时得菩萨名者今次答之若观意心觉善住三处不得持诵者说名观谓始从师处受瑜伽法略有三事谓心观本尊口有真言身有法印汝当如是观之既受法已如闻修行得了了明彻犹如镜中而睹面像是为观也觉者觉了自心境界真实之法也善住者即指金刚手佛说法次号名而告之也或可同彼修行之人犹觉了自心故得无所住而住故名善住也既得如是与法相应得见本尊无量境界广博严净不可思议行者尔时以无所得而为方便以智慧观察如是之法从内生耶从外来耶从内外合生耶行者于自身心即名为内本尊境界是所对境名之为外是二合缘名为中间如是观察了知此法种种不思议境不从内出不从外来亦非内外和合中间而有当知本来清净毕竟无所得无所生也(外境内身以心观［察］为中间)此三事悉除即是本来清净一相平等也所以者何以行者内心外境及心缘和合正观察时此三事和合即有不思议观境现前以三事和合从缘起故当知即是无生无性不可得也复次行者身有秘印口有真言心有本尊境界之观以三事毕竟无生故即是三轮清净一相平等也由行者离于三执净于三轮而离四相剂此以来即得菩萨名也(四相谓我人众生寿者如金刚经中分别也)。

　　毗卢遮那成佛神变加持经义释卷第十一
卍新纂续藏经第 23 册 No. 0438 大日经义释


　　毗卢遮那成佛神变加持经义释卷第十二

　　沙门　一行　述记

　　　　秘密漫荼罗品第十一之余

　　然行者作如是无生无性观时心无所得不着内外之相即是诸法毕竟皆空都不可得然则从发心来修行种种福业及利众生所修万行云何于此毕竟空中而不堕于断灭也然行者由有方便力故不堕如是过失也所以者何如行者初观时种种有相之境即从缘起法以从缘起故不自生不佗生不共生不无因是故常无生若无生者此因缘法即缘同于法性湛然清净具足一切不思议性起功德随缘赴机犹如镜像水月有而不有不有而有虽从缘生而不堕二边是故虽毕竟空而能成就种种功德普利一切众生大悲化物不堕实际故经云以方便力而为众生作菩提之种无缘观行智当知仁者此仁者即是成菩提也无缘观即是中道不思议观也佛已离一切执为度人故种此栽种之种也已成佛时得无缘觉观行于本寂法中起方便利佗以方便利众生以何方便若住本寂即违本誓故以方便为众生种菩提也此因是之利益别名为度人故回无缘作有缘之义也仁者即佛名越众生谓过人也仁者是寂根得胜也。

　　前问云何名见谛今次答言本寂法无自性彼诸安住于本寂法中弥卢等心名见谛者彼诸道修行人也知法本寂无性故不动如须弥是名见谛也如上所云先从师所授得真言观行方便得与三昧相应明了现前次即如实正观三事皆无生无性了不可得如由是因缘即能现觉一切法从本以来常寂灭相此中云彼诸法者即是指前所观照之境即于此中而了知本寂住于自证之理也已得安住如是法体实智慧中疑悔永尽犹如须弥山王无有动摇也须弥卢即是不动摇义也犹安住此名齐此以来名为见谛也以此实如空者真实即如空犹如空也无自性名实实者即如空也实者非妄语也次云以是所见犹如佛(见［谛］即同佛也)先佛亦如是见也我亦如是见故云及也次云以是实及空非妄语并所见如佛如是见先佛者是释见谛义也夫见住者即是安住实智慧中故名实也犹觉了无性空本性净故当知诸法皆空空谓离虚妄分别而住谛理俱是为实也见此理者即是见于古佛所见之道解与诸佛意县同往昔如来亦从此路去成正觉既得如是自然之智复当转授众生今我所得亦与此无异故名为实实者即是无虚诳义也前问诸得菩提心彼悉地更无过上者从此之外更有五种悉地。

　　云何名悉地复有几种今先答果夫言成就悉地者谓住菩提心也此菩提心即是第十一地成最正觉是名悉地诸悉地中最在其上故经云彼悉地更无过上也次答入修行是信行地也次升于地位世间五神通佛及缘觉等次答悉地有几种者谓此无上悉地以前略有五种悉地一者信二者入地三者五通四者二乘五者成佛此是五种悉地初住信者谓随分能净诸根深信如来秘藏决定不疑信佛有如是如是方便若依行者必成菩提此是地前信行也次入地者谓入初欢喜地也准望声闻法中犹如见谛人也第三五通者谓了知世间五通之境犹如幻梦水月镜像不可取着尔时得度五通仙人之地名第三也尔问二乘者谓观察二乘境界心得无著不堕实际第时得度二乘境界尔时到第八地也从第九地修菩提行道转转胜进成如来位也然诸经论师大略皆作如是说尔若秘藏中义复有异谓初欢喜地自有十心从初心至第四心得度五通境界从第五至第八心得度声闻缘觉境界从第九心一向行菩提道至第十心名为成佛佛者觉也谓觉自心性净本来常寂灭相也然此十心中从第一至第八名为见道从第九至第十名为观道见谓见于谛理约此进修观谓一向观于如来不思议界秘密功德如是秘密之境非所见法出过心量故别名观道也觉者是观知义已度二乘境界了知二乘心与菩萨异也若入第二地时亦至第四心度五通第八心度二乘第十心成佛准此有信及入位名与初地十心不异但此十心转复光显离垢也乃至第十地亦有十心即是凡有百心一一转胜可准知也如华严经真金之喻可准知耳此初地十心满即能分身百佛土等如彼具说但百心成佛是宝炬陀罗尼经所说甚深微细此经未度东国也修业不息令心心净也。

　　次答修行事业不息乃至心心续净谓不歇功用也如是成熟(谓［不］熟令成熟当得于悉地也)亦可云彼当成悉地次答悉地何时生者经云世世生生乃至业不能除果令成熟彼时悉地成一时须业生令在身得持诵者悉地从意出(此经文也)此世世生生是义语也梵云saṃ 散tā 跢nā 那是识也谓内心中也犹如世间众生造种种业乘此业故而受果报或一生或百千万等生此业不失熟即受报今答此悉地生亦如是如行人随上中下期愿依真言法要而修得成悉地由此悉地在身故乃至世世生生常在行人身中犹如业果虽复从众缘生常自空寂不有不无而亦不败不亡从此悉地成世世受果无失败也乘悉地之业而受彼果名为生悉地家既生悉地家已乃至成佛已来终不失坏故云业不能除也经云熟者熟即是果也令成熟者是受用果义也一时之间谓一时之顷即是行者初依法持诵既得境界许其作成就法即于此一夜之中而得悉地生由一时间作而于长时寄在身中长不失坏犹如置毒乳中乃至醍醐悉能杀人也如人造天业随业受果既得天报随念即得不加功力随念而成此悉地亦尔于一切生常得随意而生故言随意生也于彼时间彼持诵者从所修善净业生时次持诵者得悉地从意生净业与所生心俱等无分别也业生心等于彼一时间悉地成也。

　　次答云何升空界者言行者乘悉地之力游步空界自在无碍犹如于幻法中得无畏者无所畏谓于幻法方轨法则悉能了知无疑难故所欲皆成也如彼幻师化作种种境界能随人所欲而为示现然彼幻师实无动摇无有变易但以真言药物因缘惑众人心故耳今此悉地亦尔不舍此身而步虚空界游诸刹土种种自在然亦未曾动摇但是真言幻所作故得如是耳此幻师真言名帝释网犹彼网于一切事显示相现有种种相而实无有一一实事故名帝释网此即是彼幻人世间真言借以为喻喻出世真言之幻也(又云网是不断绝义若网人则令人蒙昧不能自出此真言网诸人心亦彼蒙昧妄有所见故［名］也)。

　　次答如乾闼婆城身之秘密者彼所有住人非身复非识也次答云何身秘密者言此悉地之人不舍此身不舍此识而能秘密其身犹如干城于中见种种宫殿人民众物之相彼虽似有而实非有亦不有而有或时可见或时而无此行人秘密其身亦如是亦如乾闼婆城但从众缘而生其实非实或隐或显由真言观行众因缘故而令此身随缘生灭亦如是也又如于睡梦或经文复次如人梦中上三十三天受天种种妙乐犹人于梦中而游诸天宫不舍于此身亦不至于彼去过于一劫及其梦觉乃少时顷耳彼人不舍此身不往彼天但犹眠法之心有此不思议事不可以心识而能测其所以今成就悉地者游诸世界亦如是但以瑜伽梦因缘得有斯事成种种事宛然不无然亦知彼皆如十喻不生取着也身净故有悉地犹如虹霓真言同如意珠悉地犹如虹真言如如意珠功德业是悉地也虹在天不知从何有而能见众色真言如如意珠随身语意种种生也随念出诸资具虽生而无分别无分别而生也又如彩虹在天五色绚明宛然可观今观是事为从空有耶从地气生耶若从空生空本无法云何而得有如是色若从地生是亦不可而有此事悦可人心当观知彼法不自生不佗生不共不无因但众缘合耳今悉地之身亦如是以真言持诵功德力故而有如是不思议种种神变之用亦如彼虹也复更释疑如有人言此真言事相之法云何能成无相见谛真实之法然此真实之相实不离于因缘即观此缘生实相即入不思议境界也如如意珠在于幢头能满一切人愿随心所欲可彼所求称心而至今观是彼从珠得生耶从人人心生耶若从珠出何一切时不出要待人心希愿方出耶若从人心出则人心得何不自求而待珠耶当知不从珠出不从人心出不共不无因缘但和合有耳然今悉地不思议神变亦如是但犹真言观本尊及身印等缘而成悉地由真言故口业净观本尊故意业净印故身业净三业事平等故自然而有不思议业然亦不可分别无思无为也若尔既同如意当知是有相法耶为除彼见更说太虚空喻犹如虚空无相无分别然而一切有情种种作业去来进止皆因于空而得成就种种万物一切色相亦因于空而得显现而虚空性常无分别无有生起之相真言亦如是本性常净同于虚空一切有为所不能染而亦能成种种作业普门变化不可思议。

　　云何是有相耶当知世间种种有相之法取是形相名之为相由此分别而为立名名之为名如是名相之法皆同十喻但从因缘故有因颠倒生故说无其实无生无性即同法界如如性也若能如是观者即是与一切如来同会一处是人虽未即能究竟佛慧然其所解与诸佛同由与法相应解同诸佛故即是与诸佛同会一处也譬如虚空方(［明十方空也］)离诸有为行真言者不染一切分别行如是遍观察解了唯是想真言者观时诸佛同随喜。

　　护摩有二种者前虽略说护摩之相今更分别内外护摩也如两足尊所说护摩有二种者外护摩谓作法除烦恼随烦恼等障内护摩谓诸佛两足尊说息诸境界十二因缘生等也然外护摩与内护摩而作方便即是彼因也有难者言今作此护摩之施而求彼果即是有所希望何成称理者答我今无所希求问曰若尔何不随檀那常法遍施一切贫苦之人而虚作此焚烧令尽有何义也答然凡夫之人若有所施而有受者即有希愿之心或求反报或希施果以此因缘不能对治希求之心以不能治故即不能绝贪爱之源以是因缘不能与内护摩而作因缘今烧此施正为绝彼过失而作对治作无著慧因而为内护摩方便故如此而作也由持此供物而奉本尊即知希求之心亦如此物无异一切如薪尽火灭无可取者亦无方所故能内护摩为因缘也(［作增益上中下有增［减］如献华时先除垢秽已即更增益威光然后供养如华既尔护摩亦然］)深行阿阇梨即作内护摩若浅行人即作外法而究竟为内法因也(［复次诸尊［之别相本性须自］证知谓佛菩萨二乘天神上中下观其形察其色等即可知也］)。

　　复次修行真言复有种种差别今料简之若世间人依彼自部之尊而修真言之行谓如大自在天等有无量种类各各不同不可具载经但举其一隅以大自在为端也然彼等作法供养之时各各望得成就自部本尊之果随彼性位差别不同各怀希愿求成彼果心有限量果等亦然不同如来所说护摩修行之法也。

　世间真言等　　说量世间法　　世知识诸天
　自在福德者　　彼所说真言　　及与大力印
　悉皆现世果　　是故说为量　　有少殊异者
　谓是生灭法　　无有坚住谓　　当来世无也

　　说量者佛说彼是有限量法如是说也以世人但求顺彼本天神等果报而欲求证故佛亦作出世护摩之法而对治之故有真言行护摩之法也然彼世人之尊若于彼本法之中极究竟者但得与彼本尊为类不得过上彼真言及印亦尔但随彼尊植福深浅势力所堪而说真言手印及本尊等随彼势力但得成彼本尊之果又但能成现世之果获世间成就终不能成出世间果也若修如来真言印等则不如是究竟由此悉地因缘永不退转终成妙觉又复世世生生永不穷竭失坏此其异也如牛蹄之涔设令停水随彼势力所极即自涸竭若人以此水置于大海之中即无竭尽之理何以故以与一切水性和合一味故不可尽也修如来真言行者亦如是乃至成佛以来世世受此悉地之果终不可尽终乘此力而得菩提何以故已与一切如来大海同一味故也。

　出世诸真言　本初作不生(无作也)
　诸业生悉断　离身口意过　而成佛独觉(论云犀角或云麟角)
　及佛声闻众　菩萨等真言
　我今说其量　超越于三时　从缘而生起(亦可［云］［用］皆字)
　可见非见果　从身语意生
　世间所称说　果能经一劫　等正觉所说
　真言逾劫数

　　出世间真言本始不作生者然彼世间之尊自在天等所说真言皆是有作之法从彼尊生出世真言则不如是非是如来自作亦非古昔诸佛所作是故当知此真言印等从本际以来法性自尔非有生作也问若言无作无生者今现见诸行人为求悉地之果而勤方便得成彼果既有生有果则有所作云何不生耶答是义不然夫真言之性及以手印持诵之者体同虚空所生之果亦复如是由从真言手印本尊三事平等因缘能净身口意地之障既净三障从此而生不思议果是故此不思议果其量不可得如彼真言印等量同虚空当知此果亦如是同虚空也乃至声闻缘觉及菩萨等所有真言亦同彼量皆越三时三时谓无过去未来现在也以离三时故乘此悉地之果永无失坏究竟成于无上菩提也果缘起生者谓缘真言手印本尊等众缘具故而得成就是故此量即是平等中道之实相也此果有二种一是可见法谓现在世而得成就二者非可见法谓当来果报永无尽故世世受果展转胜进以至成佛然非表业非色非心法不有不失而不败亡也然由身口意业净因缘而得生此无生无性也(上有多种答更捡本问对之)。

　　次答果数寿量几时者然世间之尊所有真言势力极上不过一劫佛所说者则逾劫数谓逾一劫复逾一劫如此无量乃至成佛也是故世人所获悉地寿量及果则有数限不逾一劫今则不失寿量无尽过于一切劫数之量也若事中释者但随力能过若干劫或过无量劫寿量不尽亦是过彼世天也故云越劫者是通含不定之语也克实而谈是无量寿出过劫数受报亦无限量也。

　诸佛之大仙　　佛子众三昧　　清净离诸想
　有想为世间

　　次答三昧者略有多种若诸佛及佛子二乘名离想三昧若是世间瑜伽名有相三昧此中三摩(引)是等义地是慧义以慧观照如前三事皆空以三事体空平等离一切相三事平等合而为一是名三摩地也然佛与菩萨三昧皆离相清净以此三昧正观三事皆等更无分别离诸相故本性纯白离诸染污故名清净也若有相者谓世间一切三昧谓随其果修行望果修因有所希望极至四禅八定更不得过故非清净也声闻缘觉虽得清净然未能一切清净以于烦恼所知二障尚未遍知故未纯净也世三昧又有二种一者断见二者常见若断见者一向无分别常见者有少分别也。

　从业得果者　　有成就熟时　　若得悉地者
　于业自在得(［回］［转］须受亦得不受亦得也)　　心无自性故
　心性离因果　　解脱于业生

　　生等诸虚空成就及熟时业得果若悉地得当业回心之无性故果因不离业生能解脱生如虚空者谓世间有相三昧犹有业望报而修故名成熟得是成熟名悉地也若以此世间之定而回向心之无自性体既无相等虚空虚空无际故功德亦广也回此心之无自性者心名ci 质tta 多质多者犹如众彩庄严积聚名为质多犹众缘所成故即是无有自性此即是因也本因既无自性当知所生之果亦无自性所以者何若因有生者果可有生今既因尚待缘而成无生无性当知果生不可得也以因果皆如是故得解脱诸业也或有说言若如此者便是无因无果堕断灭见者此亦不然但离业生之性既离业生之性即有法性之生等于虚空虚空无边故当知所成功德利益众生事亦无边无尽故非断也。

　　右已略说偈答金刚手问了更以长行说之云复次者由前已说之事有所不尽更续明之故云复次也谛听者以此法转深秘旨要故重诫令谛听也此中略说五事谓印色尊位及住并三昧印谓手印契印也改为形相也色谓本尊形相分段差别(［置者谓方圆半月三角之类也］)尊位谓漫荼罗中所住方位各各有处所也(布置圣者位次)住谓本尊之像非直画之而已由真言印等所引故来至本坐加威而住也(［现威验也］)三昧谓随上中下分寂忿悦等仪相也请本尊如法为印及形相配置尊位威验现前住于三昧所趣所住处为也言所住处名为趣谓三昧趣也要具明此五缘方便所云五趣者趣是别别之义由此五缘差别故云五也由具此五故世间及出世间所有漫荼罗皆能解了也然此五事乃是古昔诸佛成最正觉法界虚空之行先佛成三菩提(诸［佛］也)法界虚空行由体同法界成如来行故也如是诸佛为度无余界有情本愿故为利益安乐修真言门诸菩萨故而演说之故令殷勤谛受也。

　　如是世尊金刚手世尊唯然愿闻者是金刚手等十世界大众及普贤等十世界大众蒙佛告敕皆同声白言唯然世尊愿乐欲闻故佛更说秘密漫荼罗法也佛言有正等觉漫荼罗最密中密无上大悲藏生等名若无量世出世漫荼罗同者即是如来最上正觉究极之说也然此大悲藏生前已说竟何故更说有何差别耶然虽前说者是为秘密更有秘中之秘密中之密若不得此法者设通达前法亦不得成故为最秘要也若解此者一切世出世间诸漫荼罗皆同用之无所不入也(［已下经疏等为说秘密稍难分辨耳］)其作法者先作四方漫荼罗其界唯用羯磨金刚智印周匝相连以为其道唯安一门其中又作十字金刚印亦如前作之但以十字为异耳其十字金刚印上画作莲华仰而半敷令此十字如华之茎也其华上安八叶之华即如前五佛四菩萨方位也当以心想而置九点即是台及八叶中各想一点也此点即是大空之证此成正觉义也于此八叶及中当作方圆漫荼罗而画本尊之像佛方坛菩萨圆也此但是行人自为己作不合示人若作法时自在坛门而坐自作灌顶等法然后得作一切法也此事尤秘但心存之不可形于翰墨也又其台上当想如上十二字真言王令其字一一分明置于坛上也(［更问连环置耶以何为次第］耶又云［华中安子］者［谓］画莲子或十或过减亦无在］)。

　　经云流出者谓人了解此秘密法一切世出世坛皆于中流出随义相应可解也略有四种造秘密之法谓事业(即是从初至末缘坛种种事业所应作者也)形(谓本尊形显分段也)悉地(即所成果)安置位(即置本尊方位也)了解此四法即通一切流出之法也更问从此流出诸坛皆依本教所说也。

　　佛子者告彼也谓金刚也又四菩萨者普贤巽文殊坤慈氏干观音艮是其位也前缘起列众中或以除盖障替观音或以除一切恶趣替文殊其义各异课用一事亦得以此中用观音为正也已上毗卢遮那漫荼罗竟次初明诸佛漫荼罗即佛部正觉者最初说也。

　　<PIC>X23046401.gif</PIC>

　　凡作余佛坛如作弥陀坛即移弥陀入中其大日佛移就弥陀位若是二乘诸天等即不令坐八叶华当去之但于方坛中坐其本座。

　　八叶上佛菩萨各移稍近外各位方所也其大日佛当与宝幢并在一处左右无在也然亦须在中胎院内耳如以阎摩入中者其外院本位但表地印而供养之也此作扇底迦等增益亦同之用线法当中置橛旋绕之亦置空中及下綖二种也又云师在中持綖弟子绕之半月如字作也作此佛部漫荼罗作圆漫荼罗其圆如月中白如贝色此圆中先作白莲华华上画三角此三角中作赤色其中画佛像(作何佛更问)绕三角以金刚围之如图也绕三角置点点标也(更问)其外轮作光如却歒形也圆外周匝安点(今疑此点一一皆是本尊之位更问或可置字)光普皆流出者谓想光从佛身中流出渐次流布在三角外也(［真言主谓本尊也遍身有光流出］)前大坛中亦有三角印与此用处不同前者但是印此中置佛或置印作法圆具于彼也(［世出世同画者此同亦可名有也言世出世有无量漫荼罗欲说令善听也移在<PIC>X23046402.gif</PIC>上当知此是最初悲生坛］)次莲华部(此语属上件)此但是秘密漫荼罗也若作扇底迦等方圆赤白及天等各依本也虽作圆漫荼罗然本尊等座有方有圆各依旧也作方漫荼罗内画商佉商佉上有莲华莲华上有金刚金刚上又有莲华华上置观音菩萨或可安印或安字也诸印上皆安种子字谓商佉金刚及华上也其次院安大势至等处周遍作光勿生疑虑也以本种子巧皆安置之而作种子也空处当置七白吉祥一一皆有二使者此经但略而言之自别有观音部法中具载当别详捡也(更问)明妃资财主是能自在施与求者也及大势至等如法作之也作得自在之尊持标相印也当殊妙作之如马头在三角坛中画之如法作之住三角中其余诸尊亦各有形色等别及方圆半月三角等皆如广本也前所云须通五事谓形色印本尊及位即此事也(［如画［彼］尊合作何色及形像等各各有印］)前者大悲藏生是都会坛今此中随三部各各别有也如此中莲华部坛中胎是吉祥坛以观音为主胎外留空地空地外即是第二坐位悉置观音部诸尊余尽如作大坛法其空处亦置十方佛其第三坐位亦置八部众等准前可解也三角中犹如日出之晖谓日初出赤黄色也在明王侧者在大势至侧也若作马头漫荼罗者当在三角中置之在外三重漫荼罗亦皆随之作三角也作此时ha 何ya 耶grī 疙哩va 嚩在中即移观音替居势至之处余眷属皆围绕之余皆回互可以意得耳次作第二漫荼罗者谓从莲华部数之莲华为初即金刚为第二部也我正宣说之谓善说也非前非后依次而说也其漫荼罗四方作普以金刚围之以三股者作界缘相接围之围中黄色中安莲华华上有瓶瓶白如月色或用金刚围之或用余物围之(谓随彼尊之印展转为中心亦［以］其印围之)彼瓶上有大风谓半月形<PIC>X23046403.gif</PIC>此中如黑云状(如雨时云叆叇垂黑)其下状如幡形如大风吹形势流动彼半月如大猛火𦦨作三角形其三角亦以金刚围之三角中赤如日初出色其中置莲莲极赤如灾劫大火焰色(谓殷深赤或可赤黑)莲上画金刚(谓或画本尊形或画五股印或字也)其金刚流出种种焰光若画形者心上安种子字谓吽(引)字也若画印者印上置字也想hūṃ 吽字诵而加持之也此是汝漫荼罗者佛亲对金刚手说之故告云是汝漫荼罗也古昔诸佛皆说我今亦如是说也诸明王各依本坐类形色者谓金刚母及金刚针锁之类众多金刚眷属各依本尊形色差别或画形或作印或置种子字也各依其法次第相应谓成就妙悉地故案此中金刚手为中胎诸部类为第二院也此皆说中胎也转作无量坛也先说者安右后言者安左随所开门以辨左右也复次我前说众多金刚之别名也自在谓于金刚得自在也复次此说我金刚执自在者如前大悲藏大会中毗卢遮那之下不动降三世中间画诸金刚者皆未列名今方列之故云复次也谓虚空无垢金刚金刚轮金刚牙su 苏ra 喇ta 多金刚(妙住也谓共住安隐也)名称金刚大分(谓大者之分即是大心众生之体分也)金刚利(谓极［迅］锐之［称］)此坛总以印为之寂然金刚(寂静义如涅槃义也)大金刚(名也)青金刚莲华金刚广眼金刚执妙金刚金刚金刚(直以金刚单为名)住无戏论金刚虚空无边游步金刚(以上列名也各在一处在大坛中安之)如是等坛方圆等依前顺其色形亦准此也依名作次也周而复始也白黄赤黑等随文次第最在前者白次黄次赤次黑次者又白如是次第也及余谓所不说者准此例解也随其本类形色而作之也此金刚有十佛刹尘数前列众与此中互有出没或此有彼中无可知又此等金刚所持之印或三股或一股(即针也［此准前次第初作三股周而复始也］)或两头此两头即五股也此印用周匝作四镰状如四金刚其中有一状如五股而不开也或鬘者或持金刚鬘也此等金刚各以其本名为真言即此名中最上字为种子吽随别字及通用各于心上置之也其手印通用上五股金刚印也不动尊漫荼罗风火俱者风谓半月火谓三角谓于半月坛中画三角三角中作不动尊也在dṛ 泥哩tī 底方者故毗卢遮那之西南方作也其心上当置种子字其三角当以刀围之若不画尊形但画刀或索亦得也或三世胜异者异谓在于风方以此为殊余同不动也三处以金刚围也在半月中以本金刚围之(谓所执印在半月中)三处者谓或作形或印或字也然此不动尊漫荼罗若别作者不动在中毗卢在中院东方余金刚眷属周匝围绕也。

　　次说佛母漫荼罗前布置漫荼罗形先应知此谓金色前但列名未说尊形及印今列之也先作漫荼罗金刚色四方以金刚为界围之此最上者尊形自上者谓自此当说之谓此佛母漫荼罗于诸坛最为上胜也次于漫荼罗中作莲华黄色有焰莲上作佛顶印<PIC>X23046501.gif</PIC>其印如佛顶髻形令顶高隆傍画两眼形也若作佛母形者当如女天之像心置种子字或可但画印(即佛顶髻也)或但作字耳若佛顶为中胎诸佛眼等为眷属围绕也佛恒自身火焰中住种子布之谓此印于光焰中住中置种子即是也舍三分位谓舍三座位而置佛眼普布种子谓于坛中遍布之也前说菩萨部中未说者今更说之凡是诸菩萨应须作漫荼罗者皆同此义也其漫荼罗当作圆明之像令极白净于中作十字嚩日罗(［二合］)台台各置标大ci 真陀ma 末ṇi 尼如承珠标其头皆置如意珠珠有光焰也其本尊菩萨于十字中心置之诸余菩萨在次院中次第而布更外置八部也极白是寂静色当极令明净寂然而住此等菩萨皆能施一切愿也寂是息灾义也。

　　次作释师子漫荼罗(即释迦也谛听佛子也)当作金刚四方令普(此金刚是如上所说五轮［中］金刚轮方坛也普者正四方之称也)其坛黄色极令鲜好于中画金刚杵(三股)杵上安莲华莲华黄色华上置钵钵边通有焰光若作佛形者当画释迦佛持钵又以金刚围之右边置袈裟(即僧伽梨)左边置锡杖也。

　　次五佛顶其白伞盖佛顶以伞为印(［画之］置座座上置印且依本部如佛部一切方也或依事谓息灾圆等也)胜佛顶以刀围普光皆流出犹如烧铁焰(谓赤焰光也)最胜佛顶以轮为印除障佛顶以钩为印(摧碎佛顶)火聚佛顶画佛髻形(大士者号会通金刚也)会通大佛顶以金刚为印ā 阿bhyu 毗dga 揭ta 多佛顶(发生佛顶也是最胜尊一切超尊以莲为印)无量音佛顶以珂贝(谓商佉也)色类应观(谓如前说［观色类谓白黄赤等色也］)佛毫相用如意珠为印此名漫荼罗此印法等灌顶成就物等用也其息灾等则随形色转变非此所用也成就皆以本尊在中佛眼当作佛顶髻形两边置眼其佛顶黄色以金刚围之无能胜明妃持莲华印(谓空风指捻华余指申之捻华指向心前持也)若诸尊有印者依文置之若无文取本部主印置之准种子字中也无能胜王作口印在黑莲之上谓画作忿怒口其口双牙上出者是也此等诸佛位若以释迦为中则佛顶等列居次院若随一一本尊中取一为漫荼罗主即移释迦在外余皆可例解耳。

　　次说净居天印经云净境界行者谓以禅定为味以净为行耳其印今次列之思惟手(谓稍届地水指向掌余三指散舒如三奇杖梢侧头屈手向里以头指指颊)善手妙好义也(谓手施无畏皆用左手右亦得)笑手(谓回思惟手当心前令三奇向上)华手(以风空捻华而申三指其三指或仰掌舒之或竖舒［皆］得)虚空于(谓侧右手散指而在空中)此等天或作笑或作思惟或与愿等皆得(［彼画法则谓依此法画之］)。

　　次地神印作宝瓶圆白之中其瓶插诸宝谷华果等严之以金刚围之次请召火天印当侧申右手其风指第三节稍屈又屈空指上节向掌中若先直而屈是请召也若先屈而还展是发遣也以诸大仙而围绕之谓ka 迦gye 叶gau 瞿tma 昙仙等皆次第画之并在火院之中火院即是三角坛其中色赤名赤院也其印如前五通仙人说四ve 韦da 陀印是也此是梵行者秘记若诵韦陀者见此手印知是何论何部等也gau 瞿tma 昙仙(虚空中行欲有二渧污下污地地生甘蔗日炙生二子为释王者是也)ma 末rkka 建ḍa 拏(坐禅蚁作封遍身恐伤蚁复入定者是也)ga 竭rgya 伽仙(山名约处得名也)va 缚si 私ṣṭa 仙(即旧云婆薮仙人者是也)aṃ 㼜ge 竭ra 啰私(是身汗液义也此仙不从胎生从汗液而生故得名也)南方yaṃ 阎ma 摩王当作风坛坛中画daṃ 但ṇḍa 荼印<PIC>X23046601.gif</PIC>(［若印等此坛一角向身一角向外也］［或随隐便安置］)王右边画死后以铃为印若画身即持之<PIC>X23046602.gif</PIC>左边画黑暗后以幢为印。

　　<PIC>X23046603.gif</PIC>此幢也(梵云计都亦旗也)大自在忿怒作śu 输la 罗印<PIC>X23046604.gif</PIC>此输罗也大自在子之后作śa 铄kti 底印<PIC>X23046605.gif</PIC>此铄底也大梵天王明妃作莲印谓未开莲也<PIC>X23046606.gif</PIC>nā 那ra 罗yaṃ 延na 那作轮印<PIC>X23046607.gif</PIC>七母等同用mu 没dga 蘖ra 啰印<PIC>X23046608.gif</PIC>(此是也)ko 俱vai 吠ryā 离也修顶骨印(在毗沙门此颅方也骨也)<PIC>X23046609.gif</PIC>以笑手状持之(谓屈水地指掌中散舒余三指如笑手状以持顶骨如持钵状)七母等眷属谓乌鹫狐及bhā 婆sai 栖鸟(似鸱鸦小黄土色觜亦黄是鹯类也此鸟有秘身法)此等并在风轮中围绕七母(凡阎摩王部类皆在风轮中也)若持华得此鸟等亦得持七母真言也此等各别自有持诵法今入此漫荼罗会故耳(［以为庄严］)ni 泥ri 哩te 底方作大刀印na 那ra 罗yaṃ 延ṇa 那天亦名vi ṣṇa 作轮印(如上)ku 俱mā 摩ra 啰一名ska nda 作śa 铄kti 底印(［大自在之子］)na 难nta 陀龙兄弟作云印(云中有电复有水形俱在坛门边也)śaṃ 商ka 羯la 罗王作三戟叉印<PIC>X23046610.gif</PIC>商羯罗后作pa 钵ṅṅi 致印<PIC>X23046611.gif</PIC>月天作白瓶并有莲印<PIC>X23046612.gif</PIC>日天作车辂印在金轮中(即是正方坛也)ja 社ya 耶vi 毗ja 社ya 耶作弓印(亦在［金］方轮立中也弓傍须有箭也)风天作风幢印<PIC>X23046613.gif</PIC>妙音天作琵琶印<PIC>X23046614.gif</PIC>va 嚩ru 噜ṇa 拏龙作罥索印(如前)作圆漫荼罗取本种子字围之(谓字当［心］以印围之)大我即告执金刚也右此等略标印说记若广作者具如法中谓彼各自在真言别行法也上释迦部类了。

　　以下明菩萨漫荼罗(此是大坛第二重诸菩萨位也)。

　　<PIC>X23046701.gif</PIC>。

　　maṃ 文ju 殊漫荼罗正方以金刚围之如前作此中又作三角火出即是三角也三角中作青莲华取真言字即种子字也诵之想遍其中于中安之(非但于中安之亦四边安之也)其三角内傍界道边周匝作小青莲以围绕大青莲华印也所以作印为识此尊法门义趣等故各随形色等观之而识秘意也如法取种子字而种子之字(［即是安置此字作种子也］)彼中作是印如次作此勤勇者即是maṃ 满ju 殊也谓作莲种子等如法次第作也随形色观之而识秘意也光网童子作钩印宝冠童子(持宝为印)无垢光童子(持未开华青莲华为印也)所说使者即此是文殊部中所持使者持诵者如所相应而知彼印以法相应作者谓以下女童子智者即同文殊也亦可名具德也ke 计śi 设nya 尼(大刀为印)小计设尼(输罗为印)杂色使者(以杖为印)地慧以幢为印招召使者(以钩为印以上并女童使者也)诸奉教使者普皆作小刀印(如经及图［此刀作锯齿形［也］云小刀非正翻也］)右如上所作皆于方坛中作印以青莲围之也以上是东方文殊部类眷属也若文殊为中胎余菩萨为第二重八部为第三重佗放此。

　　南方除盖障菩萨以如意珠为印亦作四方金刚轮中又作三角坛(即名火轮也［所说相当以如意珠画大精进者种子所谓如意宝也］)三角中画如意珠以眷属围绕也以下菩萨皆是此中眷属耳应当以眷属围绕当知彼印相今广说眷属也于彼中当作印画之如次第即是如法也彼文有此字指之如左除疑怪菩萨(即kau 娇tu 都也)其印金刚印曰(音越)瓶中作瓶瓶上插一股金刚半在瓶中也无畏施菩萨作无畏手(如瑜伽中释迦印)除恶趣菩萨画作发举手(谓舒手仰掌从下向上举之)救意慧菩萨作悲手置心上(谓以水空相捻当心余［皆］令申散也其捻指向心)大慈悲起菩萨作执华印(空风相捻如执华形余指申散而竖之)悲念菩萨(屈火指向心前余指皆申散之智者即道此菩萨名也)除热恼菩萨作与愿手印(舒指仰掌向下流注甘露水指等者谓诸指也)不思议具慧者菩萨作思惟手(与如意轮菩萨手同亦如前净居天印也)具不思议慧右皆作方坛置莲华上也(谓画此手等也)此皆除盖障眷属余义如文殊中说之。

　　北方地藏菩萨印(大因陀罗轮也)于金刚轮中作宝庄严地(［所谓在中先置座也］)地上画莲华具种种色华上作幢幢头安宝不画形但画幢也若作此印者极上色者此是形相也此说名最上形是叹也若作此印于诸印中最为胜上殊妙也彼中画印殷勤作之也此菩萨有无量眷属今略说彼上首者如左宝作菩萨印三股金刚在于宝珠之上也(［但于宝地之上作印也若画形者亦坐莲］如地藏法也)宝掌菩萨作一股金刚安此金刚在宝上也持地菩萨作两头金刚安于宝上是也(于一股中有五股形如前印也)宝印手菩萨印作五股金刚置宝上(即是五佛金刚也)<PIC>X23046702.gif</PIC>坚意菩萨作十字金刚(即羯磨金刚也)<PIC>X23046703.gif</PIC><PIC>X23046704.gif</PIC>亦置宝上右一切皆彼漫荼罗中安置者。

　　皆于方轮中作宝地地上置宝宝上有印也。

　　西方虚空藏菩萨即是文殊会中西方部主也作圆坛极令明净鲜白坐白莲上手持刀若不画菩萨形者但画刀其刀极利如霜(［如是谓如是坚利也］)又坚固以种子字而围绕之也智者以自种子而种子之即是安本种子也亦本围之还以轮围之也此本即是字也。

　　次列眷属上菩首萨彼印形如教谓皆依教如法作也虚空无垢菩萨印作轮(即四股刀轮也)置风坛中轮亦自围之也虚空慧菩萨印于风坛中置商佉(即半月坛也)清净慧菩萨画白莲印在风坛中行慧菩萨印于风轮中置商佉商佉中插青莲住慧菩萨印于风轮中画青莲华华上置金刚也凡于此大悲藏大坛中文殊一会凡四菩萨随以一菩萨为主置于中坛余者各于第二院案方而列第三院置八部也若是大悲中第二院者假令以观音为部主其金刚部及佛顶等并依方位而列为第二院其第三院置八部不须置文殊会菩萨也若释迦会者即如上说(更问之)此说是定义也(此事更问审也△)。

　　入秘密漫荼罗法品第十二

　　入秘密漫荼罗品者谓诸佛身语意秘密之藏唯执金刚秘密主乃能知之故佛复告之也然此执金刚即是毗卢遮那之所化身谓欲发明此深密之法故也此法无人能发问者唯佛佛相问乃可知耳如金刚顶经分别积品中佛入三摩地已从佛身中出字形印形本尊之身各从方方出施作佛事所谓是大因缘开佛知见如是作已复入如来之身尔时空中出问法之声问佛一百八号云何名佛云何名正遍知等乃至问十六大菩萨及真言印等如彼广说。

　　尔时佛自叹言善哉善哉能问斯事乃至随问而答尔时大众得未曾有而作是念今从佛身而问于佛犹如幻事无作无生者而成佛事今此执金刚亦复如是从佛金刚慧印而生复持如来金刚慧印而生复能有所问而佛答之恐人不信若自问自说则不足尊重故以佛身而问佛身也又所以名执金刚者犹能持如来身密口密心密故名持金刚智印也。

　　尔时世尊又复宣说入秘密漫荼罗法者上已答金刚手秘密漫荼罗而未明入秘密之法故次宣说也持诵者遍学秘密漫荼罗智者真言者应遍学(谓一切处须解也)智者秘密坛(［即智是通达也］)无所疑滞故名智者智者尽烧一切罪弟子法如是持诵者即是成就之人谓阿阇梨也应遍学者然唯佛与佛乃能遍知遍学一切诸法能具此德乃可为师耳今末代此人难得云何得有传法师耶然阿阇梨虽未得如佛应遍了知然于此经宗旨次第法用一一明了及随顺此经所谓诸法缘漫荼罗所要者应善知之应修瑜伽之行晓了众生种种根性利钝有遮无遮及本尊真言身印之类乃可传法为弟子作入秘密漫荼罗法也所以然者今此诸佛法要甚深难解共所守护不妄宣传久默斯要不辄尔宣说若末代人师不能了知魔事及入道方便次第而妄教人即令差机误佗故须遍学也所云智者即是此遍学之人也能知应与不应与应入不应入如是种种故名智也若不闲方便徒有所说而不能令佗建立无上善根速入一切如来之位更招极大障法自损损佗云何名智人耶弟子法如是者谓如法入坛作法也。

　　烧弟子罪者犹彼从无始来具有无量无边深厚之障若不为除则身器不净犹有障故不合为说一切如来具足之道犹声闻人有十三难等不合为受戒也烧彼寿命令不复生烧除灰烬者今岂以世间之火而焚彼身令命根不续为灰烬耶今自有妙方便大慧之火而焚彼业烦恼身使不复生也一切众生皆以业烦恼蕴积相续而得生长轮回无绝故名为寿今即焚之令尽无余也业烦恼为薪方便智为火以此因缘而得无余此薪既尽能治之法亦遣也所谓烧者即是字义当以阿字为弟子身使以阿字遍作其身也。

　　次以ra 啰字加其上啰字者即是大慧火即以此慧火之字焚彼菩提性真金之丱令垢秽无余故以啰字而焚阿字也然既焚竟岂如二乘断灭灰烬而不复生耶不如是也诸垢之薪已尽更有妙生所谓净菩提心真实生也此生即是清净之性如来种子也师以何方便令此灰烬复生妙牙也烧尽同于灰彼等复更生也以字烧字者谓想阿(a )字同方坛弟子在中而以啰(ra )字烧之以烧故同为一体也身同阿(a )字而以啰(ra )字烧一切烦恼罪除乃至身相亦除体同金轮也谓va 嚩字门也当于心上观圆明于圆明中而安嚩(va )字从此嚩(va )字而生水轮犹如白乳而以注之以此方便复生净菩提心佛种子也生此清净之身内外无垢如百炼之金而加莹饰随用成器也当知火动之时即与风俱风轮者即是ha 诃字义也又嚩字上加点此点即是大空khaṃ 欠字门也微妙法水从空而注以净其心器当知即具地水火风空五字之义也然此皆是如来秘密之义非徒如文而已当善思之行者既得如是遍净无垢成寿命还活悉皆无垢也意生之身复为欲令坚固如是意生身故更有方便由置十二字复同十二支缘谓十二支句也此即是前说十二字真言王当用布满其身也初有四字布于上分谓从顶至额也一字顶上虚空字也二字在耳一字在项也如本自性配先从眼起好也次有四字在中分谓二肩上及心上咽上也次有四字在下谓脐上腰上一字在腿上一字在足下然髀足皆有二今但于一足置之即管两足也当知此十二处即摄余一一身分如二耳字即摄二目等也如上所说之字当取上真言王从初字次第而下布之耳。

　　然作此方便有三等一者师自布之二者用作漫荼罗(更问布字云何起)三者加弟子身此是yo 瑜ga 伽秘密加持也如是作已即能成于法器故云作彼器也如是作已即是成就sa 三ma 昧ya 耶所谓三昧耶者是等义谓我等于佛佛等于我无二无二分究竟皆等也阿阇梨者即等于佛佛即等于弟子此弟子非但等于十方三世一切如来亦等一切诸菩萨亦等一切声闻缘觉亦等一切世间天仙之众若如是等于一切即是vai 毗ro 卢ca 遮na 那佛身也故云诸世间等同顺亦是法华皆与实相不相违背义也应作如是解等同诸佛也此解三昧耶。

　　秘密漫荼罗中入一切法教中自在诸漫荼罗如是等我亦然解此三昧耶秘密漫荼罗入诸教中诸坛得自在虽不入亦得自在摄取也如我等持诵者也(谓我与彼行者不异合为一是名三昧耶也)持诵者不异三昧耶名说者解是解了之义解知之义若解此入秘密漫荼罗方便即是遍入一切漫荼罗也此弟子以同遍入一切漫荼罗故即得自在修行一切法门无有留难也佛以诸法究竟等释三昧耶名故云三昧耶名说也。

　　如经初具有入大悲胎藏漫荼罗等诸法乃以此法为要用之法不于前说乃在此说之若不解此上来所作漫荼罗终不得成也所以回互前后不相承蹑者岂佛有所吝惜耶但为欲令入正法者应须依师而学犹如佛于声闻经中呵贼住人云得具满和上阿阇梨如法受戒快修梵行何故如盗住也今末代学人亦尔不务近善知识咨承法要而自师心欲望成就如来自在之业直尔披文便欲作之望得成就无有得理也非但自损又欲求名利故而妄作人师自既违法而欲建立佗无上善根何有此理由此无有效故更招谤法破法之缘成无间之业何有无间业人而能自利利佗俱成妙果耶是故行者务求明师一一咨禀微旨晓了明白先自成立堪能建立佗人无上善根犹如声闻法中五法成就自成五分法身亦能成佗五分法身得离依止得在师位尔时乃可传法利人其或不然慎勿妄操利器自伤其手也故经云差机说法为人天冤今不善遍学持明瑜伽之藏而欲随佗本缘而授其法亦犹是也入漫荼罗时有三昧耶偈可有十四五偈即是与弟子受菩萨具戒及教授教诫要誓之言此土未传耳。

　　次住秘密漫荼罗品第十三

　　前品说入秘密漫荼罗方便所谓三种加持也谓以真言加师之身及所入之坛并加弟子令住坚固然后得安住于秘密藏中故次说住证之品也。

　　尔时大毗卢遮那世尊彼时等至三摩地证未来众生观念从定住者毗卢遮那义上已释之今更释所谓毗卢遮那者日也如世间之日能除一切暗冥而生长一切万物成一切众生事业今法身如来亦复如是故以为喻也然世间之日则有方分若照外不能照内明在一边则不及一边唯能照于昼日而光不及夜今如来日则不如是遍照内外无有方分昼夜之别圆明常住一切众生若得此日出时则能生长一切如来善根行如来事世间之日不可为喻但得其少分故加以摩诃之名也佛所以入此三昧者佛住毕竟无相寂灭之法以大悲故住于三昧令一切大会及无量众生得见此大悲胎藏漫荼罗庄严大会微妙之法即是于无相中而见有相虽复有相而从因缘生即不生义同于性净之法而诸众生各随本缘见种种色闻种种声获种种法各随心器如法修行有如是大因缘故又为满足金刚手所问之法令明白无余故而入三昧也等至者三昧名也上云尔时而此复云彼时如来入于三昧者对前因缘次复有此事故分别之而云彼时也(更问)等至者犹过去一切诸如来皆乘此道至成正觉如过去者未来现在一切如来亦复如是皆从此道乘此方便而成正觉故云等至也如三世佛至成正觉我亦如是如我今乘此道而至道场一切佛亦如是佛佛皆等本末究竟悉等故云等至也又复如前所示大漫荼罗方位之相如佛所入三昧而示现者若阿阇梨住于定中而度弟子亦当布此方位之相与彼无异一一皆是入法界诸善知识普门行法若师作此观以加弟子亦令得见如是大会也今内心所观与外事所布内外平等无有差别故名等至三昧也佛入此三昧故令金刚手等诸大菩萨皆得满足所问之疑佛于三昧中所现之事即是示其方位法用故入此三昧也彼佛入三昧时彼佛土等(［等者如等同也］)平正所谓地平者以三昧而言即是得见净国庄严其地平正无有瓦石诸山及沙砾等也然此即是净菩提心之义以信力故平其心地除去所有阿赖耶之所含藏沙砾株杌等类唯除毕竟平等净菩提心体性之地若能平净此地即可成就大悲胎藏佛会庄严也。

　　五宝间错者谓金银等五宝五宝色也五色之宝而间错其地也五色者即是白黄赤绿黑次第也间错是界也白是信黄是进赤是念绿是定黑是慧也上释云初白次赤次黄今以此释为定前释非也从此下一一庄严皆有义释今此中未解别处一一对其法门也非但五宝间错其地而已庄严门标又有门标即是大悲胎藏之门标令知所入之门方位之相也此标即是如上所图者然有画作及立作者画作如所画图其立作标者亦依此相而作也其门有柱柱上横木标知是门也四方之门即是四念住标是四梵住也ni 涅yu 庾ha 呵是门to 都ra 啰ṇa 亦是旗也是标杂色者非但五方之色更有种种杂色此杂色幡其相广长而在门标之上大宝盖者盖在上都覆之如坛方也盖者此盖之量遍覆诸佛刹故云大也此标上又悬白拂宝铎以为庄严前是彩幡今是宝铎及幡并悬宝幢幡而间错之也并种种杂彩名衣县垂周布好彩之束节段束之是杂彩也私谓即是如可着杂色衣之义也从第一无相之法而出生如是大悲藏生之相普现色身种种方便说无量法是杂色义也杂色幡以来皆在门标也建谓立幡于标也八方隅建大摩尼幢幢以摩尼作也幢者谓于柱上始有层台之柱也四方及四隅各建摩尼妙宝如意之幢也此外复有八功德水净妙浴池湛然清净复于池中有无量水生禽鸟嬉戏自在出种种微音悦可一切又生种种时华时谓六时之华各适时而现也非但名华又有种种宝珠罗列也八方分分布之(分即方也)五宝璎珞绳系也此八柱之上周匝宝绳而相连系也此中云璎者梵音与前所云璎珞有别<PIC>X23047001.gif</PIC>谓垂如仰半月形而垂下宝璎周匝相接也其地细滑如绵绵衣乐受极触乐者如西方有纯绵之衣如此地绵巾之类极柔滑按之则没举身复平如旧其触极细最生乐受也又有无量乐器弥满空中在于空中不鼓自鸣其声深妙令人乐闻欢喜快乐也于此布列庄严之地复生无量随诸菩萨福德所感意生之坐及宫殿从如来信解生其座罗列亦作三重如上大悲藏生漫荼罗布列次第也各随菩萨净妙功德五尘乐具而生有种种差别举要言之则有十世界微尘数等各各不同而布列其位也此等皆在八宝幢柱之内并从如来信解力生以如来本愿力故于等至三昧中普门示现也。

　　法界标标之者既从法界生即是法界标帜也此中有性义梵文语含标即是性也法界体性本来常净第一无相还用法界而庄严之中有大莲华王此华即同法界遍一切处自性清净也当知彼中如来止住者华既量同法界当知佛身亦复如是此即中胎八叶之华也生大莲华如来住彼法界第一随意信解众生喜悦第一是第一法界身随诸众生信解令得欢喜此第一是极微细意最难见之性故极微细也此第一者义译当云性也随意者佛本愿力为度一切众生故普门示现各各随彼所喜见身称机导利令得欢喜也彼如来诸支分无碍力从十力信解生无量色形庄严之身者如来支分有无碍力名无坏力以一切世间天仙及二乘菩萨等力尚犹有碍由有碍故更有胜上力者则能坏之今佛力无碍不可坏犹如金刚故云无碍力也此无碍力从何生当知从如来十种智力生也从佛身支分上中下分为三分流出种种类形乃至一一毛孔皆悉流出种类若干形色各异或方或圆三角半月或青黄赤白黑寂心欢喜忿怒等形其数无量即是诸本尊等皆当坐于意生所感之座也。

　　今此十力复从何生谓从如来无量阿僧祇劫以来修行六度十度乃至百千万不可说不可说阿僧祇诸度万行即此诸行功德资长法身而出现也以功德所资长身出现也彼出现已于诸法界大会之中诸谓十方也非但示形而已复出种种妙音演布不思议常寂秘密之法真言之行普令一切皆得闻知也此所生菩萨各说种种妙偈而叹于佛有音声表作如此说谓偈也犹如下方踊出之会然大日如来犹住三昧此是三昧所现华台中毗卢遮那世尊于身分中示现此身。

　　从此法界性莲华中佛出种种形之时又从佛身出种种声而演妙法经云音表者即语表也音演偈略有二偈初偈云。

　奇哉一切佛　　方便不思议　　于无藏性慧
　以慧含为藏

　　此偈叹佛之意见上示现不思议事故叹佛之功德甚为奇特也叹一毗卢遮那即是叹一切如来故云一切佛也当知如来所现奇特之相即是如来大慧及方便中生此不思议业也云何不思议耶谓住无藏性而能作有藏也藏者梵云a 阿la 赖ya 耶此翻为藏或云宫室宅舍之义如世间舍宅一切众生各随己分安住其中既有此窟宅即有善恶含藏不能自出如来已离如是阿赖耶窟宅故云无藏性也佛虽无一切藏然以慧方便而有藏生谓于无相法中而示种种相无妄想法中而出种种音说即以此藏令一切至于无藏也次偈若识无得者诸法无住相彼无得而获得诸佛导师此意言法性无得不可思议无得是空义若得此者即佛也若有所得即是有妄有藏非是如来无师之慧若可识即是心所行处非究竟胜义也所以叹佛不思议者乃于此无得不可识法而能得之所谓上来境界无相而相令一切众生以无所得而得也谁得此法谓诸佛导师也复次偈云奇哉者梵音奇哉即于初首而有阿声此偈已表法竟也此即是本不生义能生一切诸法谓如来身所示种种形声皆从阿字而生也时出此种种形竟还入佛身彼身又复还入如来不思议法身各随所出之处而入故经云又复入如来彼法身不思议此不思议梵云a 阿ciṃ 真ti 底亦有阿声意明从阿而出又从阿而入也此两头上下指两阿字明一切法出入即同法界之体也。

　　彼佛告执金刚秘密主者言彼佛即毗卢遮那也当更问彼佛者为是三昧中所现者耶为是本如来耶当是本如来也从此以下佛从等至三昧起已而告金刚手也佛所以住三昧而现如前种种希有之相谓地平如掌乃至布列诸尊及八叶华等方位者欲示执金刚等内心瑜伽之境以外况内而表于义也是故今从定起复说内心漫荼罗入秘藏之法而示执金刚手也善男子谛听(内心也)心中漫荼罗彼秘密主身地即是法界自性以真言印加持而加持之本性清净缘以本性清净故也如前以大日自加持次即以羯磨金刚萨埵作加持而作事业也如大本中有二十种劝令谛听之相佛为执金刚除一切尘垢及修行真言行诸菩萨等法要未具不得疾成无上菩提今复次说满足前义令法要圆满若不知解此则前法皆未周悉以此因缘劝令谛听也如是二十种因缘当广说前所呈示是三昧力故呈示外境今则内以观之以于行者自心之中而具佛会大海十方通同为一佛土唯自明了佗所不见故名秘密漫荼罗也犹如作外漫荼罗先须治地平去沙砾株杌等事(［我人众生寿者］)次当平治令悉坚牢平正方可于中而建立之今此亦尔欲于内心建大漫荼罗者亦先须平地去株杌等过此云身地者此语即含地水火风也。

　　云何治耶谓先当建立瑜伽之座瑜伽座者即是所持真言之字以加持之取彼所持真言最初之字以加持最初之字即是真言心也其字当去点等但取本体以本体即是a 阿字阿字是金刚地也所以然者犹如释迦初成正觉时入金刚三昧而成正觉除金刚地更无能胜者今此亦如是为欲建立内心毗卢遮那大漫荼罗会故若不先建立金刚心地则不能安立也a 阿字是金刚轮为欲升金刚座故先观a 阿字为始还以金刚而持金刚也观此字当作方形然此字形体亦方也观此字正方而作金刚之色遍满行者内身犹如身之地大无所不遍也。

　　次作水三昧者谓观va 缚字处在圆明其色正白亦遍满其身然此字形亦圆也前观阿字已遍一身今复遍身犹如水大遍洽一身与彼地大不相妨也次观ra 啰字作三角赤色此字即作三角形也啰字亦遍一切处犹如身中火大也次观ha 诃字作侧半月之形其色黑彼字在中色又深黑亦遍于身犹如身中风大地水火风是外境从外内照即是阿嚩啰诃字以加其身也此阿者即是法界之性以一切法本不生故即同法界也以阿字故余水火风当知亦是法界清净之性从因缘起而本不生以此一一真言之字加持而加持而当知此字本性清净也缘者谓因此得生也(恐是［故］字义)。

　　业金刚有情加护离一切尘有情寿者ma 满nu 奴所生ma 末na 那仙生作者等株杌过患者金刚有二种一者智金刚二者业金刚此梵云金刚羯磨谓所作事业也以此金刚业而加持故得净除其地也离一切尘者尘谓过患等也欲平其地先当除去沙砾株杌等所谓一切垢见也。

　　次略说其相谓有情寿者等见及满奴所生者是一类外道见满奴是我言一切依我而生也末那仙生者言一切从彼生也亦是一类外道见也此等即是垢障不平之性今亦以金刚智作业除彼不平之过去彼株杌方净治此心地而建秘密大漫荼罗也四角四门西向门常开出入门傍安缘周匝者如前所示外相中门标之类及周匝八方大宝柱柱上悬宝璎白拂等种种庄严今内心瑜伽亦与彼无异也。

　　然彼一一皆是内心法门应更问其名义耳于中有从意生大莲华王八叶有茎蕊周遍妙彩画于中如来一切人中尊高身语意身心地登升心地得至殊胜悦意果授者谓在此内心大平地庄严中有大莲华王座也如上所现大华王其体净妙量同法界今此内心所观犹如于彼故名为大华王也其华有茎有蕊诸色间错妙彩画作皆谓内心观作如彼画工运布众色作诸色像虽众缘合无有自性而相貌宛然也此上有一切人中尊即是毗卢遮那也此是行者自性无师智大毗卢遮那佛非从外来也身语意超身语意心地登升者超身语意心地得至心地获悦意殊胜果超染污心地得至净心果地也如一切世人未得身口意三平等故不能入此心地法门如来悉离三业众过得三平等至于一切诸佛心地谓得净菩提心毗卢遮那如来悦意心地故于一切中尊也复次一切众生同有此性如来秘藏具足无缺而不能自信不自了知如来明了自证而为一切普开觉之亦令同得此法故名一切众生中尊也悦意果谓最后果当知得是心地者即是毗卢遮那如来也授与谓有人传授复自观察修行而得斯果犹如人与其实自悟不从佗得也。

　　如上毗卢遮那在华台上以次八叶东方观宝星佛亦名宝幢佛南方开敷华王佛因陀罗亦是王义若重言王不便故存梵音也北方鼓音佛(前置阿閦今改为此名也)西方阿弥陀其四隅之叶东南普贤东北观自在西南文殊西北弥勒也其华诸蕊中置佛母诸波罗密三昧等佛母即虚空眼等也此华蕊下面置诸持明忿怒等皆在叶下其华茎即以执金刚秘密主持之以为其茎也无边大海众即金刚也亦有种种供具华香之类今略说之下文更有安布方便也其华茎下观为大海水为成三昧耶故须办华等为欲与一切入坛故心念华而令入也海岸之外地居天众各依方观布之。

　　意灯华已下偈也(［意生谓从心生华等］)画之殷勤者谓彼持诵者布于身心犹如于画也此心漫荼罗之上有佛在中故曰大我大我者佛之别名也自作谓自内观作之谛了分明也然此秘密漫荼罗若师观弟子深是法器诚心愿求而力不能具众缘如上广作者师得为作此法度之自余当须众缘不得同此也然若弟子已得瑜伽师欲令入秘密佛会亦作此也啰字净除者(［先已作阿字及啰字净除了今如前法净弟子也］)即是如前方便观于啰字之火而烧除彼障法积业令悉净已方复以甘露法水而灌洒之得于死灰之中而生道芽故次授彼aṃ 暗字也师当住瑜伽之座观此a 阿字加点置弟子顶上十字缝中当知此上有点即是甘露法水用灌其顶也寻念如来者谓师将度弟子入秘密藏故寻念三世佛所行方便欲令同证同护持之也师既自住瑜伽之座以其身心而作佛海之会唯独明了余人所不见也次授弟子华令投师身上供养内心之佛而观本缘随彼本缘而观其法器若本尊摄受华中于彼师皆睹之不谬而弟子未得瑜伽者但见在其身上耳其华投处大略心为八叶之位从脐至心为金刚台脐为大海从脐以下是地居诸尊位也此表何义谓从诸佛大悲海而生金刚智从金刚智出生一切佛会也于一切漫荼罗中此最为上无与比也(［自见已向彼说之谓师心中所见堕处也］)上文说持诵者观其内身肉心八分作八叶作开敷及啰字置目等若行人不如是修行成就而能作此秘密度人无有得理也要当先自成就堪住瑜伽师位又为阿阇梨所许方能辨此也今此所作虽是度人方便然行者于自持诵观照之时亦当如法习之用此灌顶之法而自灌洒为除一切障速入佛会故也前品名入秘密今复云入者此入是证入之入犹如人已入室宅一一明了细分别之出入自在家内所有悉皆知之不同初入门人也。

　　次秘密八印品第十四

　　尔时毗卢遮那世尊观察大众会告金刚手言秘密主有秘密八印甚深极秘密者如来前品之中说入住秘密漫荼罗法竟时诸大会复作此念如是秘密甚深难解之法更有何方便具足之相速令真言行者得成就耶时彼如来知众所念此秘密中为更有甚秘密耶为剂此耶以不能测故无能发问者故佛不待彼问但无问而自说也所谓有神验者若行者或内或外敷列彼本尊等漫荼罗座位之时以此八印及真言本尊之所加持故于本尊位中安置甚有神验同同谓等同本尊威神也彼诸尊等自然降赴道场满彼正行之愿事竟乃去也此是不思议感应之法犹如水火镜中日月应之尚不可思惟况如来不思议法界之感应也此是阿阇梨所行之印不得辄尔而习假令已入漫荼罗者尚不得于前辄尔而作况余人耶非直以有本尊真言亦有标帜以本尊真言趣为标帜趣谓如六趣等此是真言趣周谓周具义也非直真言兼漫荼罗如本尊相应者如本尊有如是德我亦有之故为具也此如是一事以上同彼尊也谓形色坐立喜尔自身住本尊形当如是知知已如本尊住而得悉地也若行者依此八印真言及漫荼罗相应而配住位若能知此将近悉地不久而得如本尊住者前虽配秘密漫荼罗若请本尊须作此法方得也若不作此则未圆也此经皆前后相成共为一事绮互其文行者甚须相照览乃可行也若行者持诵之时亦须作此谓请本尊及所欲愿等则得速自建立也其第一印者作三补吒虚心合掌其二地指及二风指直而开张余如旧即是也此是毗卢遮那如来威德生印从此中有如来大威德生此是一切智智之明也其漫荼罗作三角形于其四边又有四三角围绕之故曰周也<PIC>X23047401.gif</PIC>其中当观毗卢遮那世尊而在其中也其三角漫荼罗当观八叶华华台上作三角漫荼罗也即是前瑜伽座作此三角其尖向下其色赤也前云三角尖向上今向下者义用殊也想佛在此中而作威光印也。

　　其真言曰。

　　raṃ 囕raḥ 𡀩

　　第二如前作印而双屈二风指以捻二空指头令皆如ṭha 𡛥(上)字之形此是金刚不坏印金刚者是如来智此智非从缘生不可破坏故名金刚不坏也其漫荼罗形圆如su 苏(上)字(［是［娑］字第五声］)以金刚围之(当是金刚有［光］焰也)其金刚亦在漫荼罗四边如上也所谓嚩字者此漫荼罗正圆而白耳亦在华台之上其中有大日如来以下皆放此也然此八印持诵者随取其一随事类念诵随事用之也。

　　其真言。

　　vaṃ [金*(离-禸+ㄆ)](无敢反)vaḥ 嚩(无缚反)

　　第三印如前作印三补吒合掌其二水二火指开张其地风等指先已开张作初剖莲华形此如来藏印亦名莲华藏印也漫荼罗如前作圆月轮但以四莲围之为异耳中亦观大日如来。

　　其真言。

　　saṃ 糁(引)saḥ 索

　　第四印如前第三印其二地指相并双屈入掌此是佛妙音庄严印亦是万德庄严印也亦云内外庄严印也如世人种种室宅衣服车乘等众宝之具无所不有以庄严之则名万德皆具今此若内若外如来众德庄严皆具也漫荼罗半月形而侧以点围之余如前思之也。

　　真言。

　　haṃ 憾haḥ 郝

　　第五如前作三补吒合掌而稍开曲其掌二空指开张(［稍向里曲开掌心如掬水像也］)名从佛支分生印谓从如来一切支分而生也其漫荼罗如瓶形者意取瓶腹即是形圆也以四金刚围之余如前。

　　其真言。

　　aṃ 暗aḥ 恶

　　第六印如前二火指稍圆屈俱屈入掌钩曲背相合也而头相拄此中指也余依旧即是也(谓如第［五］也此是法住印也)其漫荼罗如虹形有诸色间错犹如虹之晕色也其形如霞虹其下平上有金刚之幡也从上来诸漫荼罗有莲有金刚有点等今此漫荼罗一一皆取以庄严围之相间错也(更间)。

　　其真言曰。

　　
bu ddha dha ra ṇi smṛ ti 
勃䭾陀啰尼(佛总持此初字为种子谓嚩字即无缚也)萨没哩(三合)底(二合)(念也)
va ra dhā na ka ri dhā ra dhā ra dhā ra ya 
沫啰(［力］也啰字引声)䭾那迦梨(作益也谓益念力)䭾啰䭾啰䭾啰耶
dhā ra ya sa rvaṃ bha ga va ti 
䭾啰耶萨[金*(离-禸+ㄆ)](上谓自持［持我］也下谓持佗持一切也)薄伽嚩低(世尊也呼本尊也叹德也)
ā kā ra va ti sa ma ye svā hā 
阿(［引］)迦(引)啰嚩低(谓具形相者)三摩曳(释如上也)莎诃(此恐未审更勘梵本)

　　第七印如前三补吒以二手二地二空各相捻在掌内而开火指其水风头相合也漫荼罗虚空形(方形作之)杂色间错此是虚空色如空中含一切色像如来大空智含一切法也其两边各一点挟之。

　　真言曰。

　　
ā ve da vi de 
阿(此是种子也此一字是行)吠䭾(［一］)(谓具一切智也谓已证之智也)费提(［二］)(即以此所具之慧能惠他人也)
svā hā 
莎诃

　　第八印合掌(掌心相到)已先左转(转时右手覆而左仰相合如旧)次右转(转时左覆右仰仍合不散)即是也此是如来迅疾持印谓如来秘密神通之力加持迅疾之义也漫荼罗同前虚空但改作青色以众多白点围绕之。

　　真言曰。

　　
ma hā yo ga yo gi ni 
摩诃瑜伽(一)(［此］［也字加三昧声是种子也］瑜伽大瑜伽者诸佛瑜伽也)瑜祗(上)你(二)(此真言主住大瑜伽也未得瑜伽令得之也［谓］授与修行者愿)
yo ge śva ri 
瑜艺说伐哩(三)(［于瑜伽而得自在也］)
khaṃ ja rī ke svā 
欠(平)(空也)阇哩(引)(生也从空生也迦是作也作此生等于空也)鸡(四)莎
hā 
诃

　　复次第一东方宝幢佛第二南方开敷华王第三西方阿弥陀第四北方鼓音佛第五东南普贤菩萨第六西南文殊师利菩萨第七西北弥勒菩萨第八东北观自在菩萨当知此八印一一皆是毗卢遮那印如东方印则宝幢佛印亦是大日如来印佗仿此也(［依次］配四印)。

　　经中次诫阿阇梨应授法不应授法若未灌顶一切不得示也次若调柔人(［谓柔和善顺而不卒慕等］)次勤精进又有坚固胜愿者谓能发勤精进自能发无量大愿弘誓者次恭敬师长(［谓阿阇梨］)谓如法华身为床座等又念恩德者(［念报佛恩］)清净者(［内外俱净也］)自身舍者(［若求法不惜身命如雪山大士等］)虽是入漫荼罗要有如是等德乃可为说不得辄尔示人也所以者何此如来秘藏之要在所游方不得妄宣传也此是佛教阿阇梨耳若弟子之位未得许可等固不在言限何可妄说令他轻谤自招无间大狱之罪耶。

　　次持明禁戒品第十五

　　时金刚手为彼修真言行诸菩萨等当有持明禁戒之法犹未说其因缘是以次复以偈问佛故言讽诵也然戒西国音有二种一者śī 尸la 罗(此是修行戒也谓净身故须行之)二者mṝ 没栗ta 多śī 尸la 罗者(［戒］有二谓本性戒及制戒也［谓］性戒谓净诸根今没栗多谓成就故制之如后服风等［也］如律因［事］制［事］也今译中或云禁戒或云制戒皆是没栗多也)尸罗是长时所持之戒没栗多是有时愿之戒也谓行者持诵时或要心一月二月(六月者举数也初六月不成更六月作展转乃至得成［乃］止如说三月亦例可解也先时持诵经六月若无相更经六月若有相已方作成就也若秘释者六月谓净六根故也云三月者［净］身口意也)乃至年岁等此事了时此禁亦罢故异名也今此问中具问二义也先问云何明制戒即上二种云何发起次问云何修行谓知是法已随所住处(［随所在方云何修行得无著］［也］)而修行之也此中问意者诸法寂灭无相无有能修所修之相若有所持即是有着今云何于修行之中而即无著得成大果故也。

　　次问修行有时节不如世间戒等则有时限乃至声闻受具则齐一形今此明有限齐不也然问意者此戒既是从缘而得即有始终然寂灭法无有始终之别云何相应设令有起以何为限量也。

　　次云何持戒者增长威德几时得威德依何故得知威德现谓今依止何处云何修行以何法而令此威德增长同于如来一切威德成就也又问持此戒时(［问何时得离此等也］)云何时方作业法非法等当于何时而得离也然佛戒者即是如来自然之慧非时非方离法非法及诸作业今问何时而得离此诸事入于一相也时谓一月一年一日一时等限方谓所住之处何处可修宜在何处也云何速得成(［谓如上事］)愿佛说其量谓速疾事量也既问终始。

　　次问其量问此离相之戒其量几何而可得也金刚手言我已于过去先佛所以了知此法今为修真言行者令彼未来世中速得成就如来戒故而发此问非为有所佗求及名利等今我诚言此心何人证知耶唯以如来为证而我深心唯佛自了知也既以两足尊为证因请人中尊为我说也此为未来众生故证者仁中尊此即指佛也如法相而证故云如所证也此已上凡有五颂是问也。

　　时大日如来闻彼发问诸佛持明戒故叹言善哉善哉大勇猛今佛以彼为一切众生故问是以还为一切众生故而叹之也勇者谓能除自他一切障故又勤精进无有休息处生死中而无厌倦能除一切无明之怨以此众多义故名大勇猛也由行大愿求大法起大行成大事所谓普令一切众生入佛知见故名大士也此有情者梵正音su 索kta 哆是着义从世间人深着身心不能暂离也今菩提索多亦尔着此大菩提行乃至无有一念休息放舍之心故名索多也又名萨埵是有情义以于有情之中能修无上道荷负一切诸余众生即是众生中之无上故名大有情也众生是随所执着义今能自出复令佗出故名大有情也如以能持如来秘密故名金刚手又名大福德者是佛叹金刚手称其异名叹其有大福德大福德者即是修集如来功德也。

　　此以下佛亦以偈答耳言所制戒殊胜先佛宣说者佛又引佛为证此戒过去古佛所说我今亦如是说也究竟之法古佛道同故引此证明无二道也明制戒发起制戒正觉住者由持此戒故发起真言之行而得悉地也即以住此持明戒故即同正觉正觉是佛之别名以行如来所行之道故即同于佛以此修行道故令世人易得悉地之果此答云何住戒也佛意言如佛所住之戒行人亦当如是而住即是三平等故福智增长故悉地易成也自真实等起无疑虑者当修禁戒得若常等引者自真实谓自持真言手印想于本尊以专念故能见本尊本尊者即是真实之理也非但见本尊而已又如实观我之身即同本尊故名真实也此有三平等之方便身即印也语即真言也心即本尊也此三事观其真实究竟皆等我此三平等与一切如来三平等无异是故真实也行者修行时佛海大会以决定信得入若有疑虑则真言之行终不能成故重加诫劝令不生疑也以无疑故而得等引等引者梵云sa 三ma 摩hi 呬ta 多即以三平等法引摄一切功德摄在自身故言等也举此三平等即是普摄一切功德照此三事究竟皆等摄入自身名为等引又定慧等合为一名为等引能住如此真实乃至等引即是住佛戒也菩提心法修学业果若一相合和作业离戒佛所得智不异戒一切法得自在者菩提心即是如来正因(谓心王也)法谓心法即是一切地波罗蜜自在力等以要言之一切功德法皆是此法皆是佛之眷属亦是菩提心之眷属如华台之有叶蕊也此之妙果即同于佛所谓业者一向是善业(私谓即如来妙业也)以此修行等同于佛从初发心乃至戒及业等皆同于佛佛离一切相而住净戒所谓离诸相一相一味若能如是离一切相而住于戒此戒即是佛戒也其所作业即是佛业也其所得果即佛果也以其一相无相离作业故若行者分别此是戒此是持者此是所持之法以此不真实故有所得故即非持佛戒也又此戒者即是如来无师之慧也由住如来智智故即于一切诸法而得自在以于法自在故照了一切众生真实之性亦能如实而利益之令一切皆等于我也由住此戒摄一切法名自在自在者即是摄取之义谓自得法又能利佗也故次经云有情义中通达是也义者谓善利也即所谓义利也常无所著修行速等瓦砾诸宝者谓自得一切法自在亦利众生离于是法非法等种种差别之见心无所住也由无所住故等于粗恶及珍妙之宝心无增减也尔时行者观五逆阐提与如来功德等无有异不生增减何况余耶若至观于一切烦恼恶业与如来功德不生取舍况瓦砾之与金宝耶。

　　次答持戒量既有始者何时当终故佛答言乃至落叉见诵真言数常应时月禁而竟者如浅略有持真言戒剂尔所时或剂尔所数谓一遍十遍乃至落叉等或一夜一月乃至年岁故今此中佛言当至落叉乃终竟也落叉者若浅略说是十万遍今此不尔落叉是见也若见实之时此真言行即得终竟不然无有中息之义非如世持诵者剂尔所尔所即求其浅末之效也然此中持诵应如上先作三平等之方便谓真言身印及观本尊见本尊时其心相应而住无有能动乱之者又观所持真言从本尊心中流注而入其口犹如华鬘无有间绝即以如是佛之功德自满其身亦不从身更流出也然将成满时渐有相现或如本部中所说成就之相或自身有种种疾苦而得瘳愈或诸小虫之类不止其身悦白清净无诸垢秽或先钝根劣慧而今逮得不忘总持随于一字能演多义乃至合偈讽诵心无所碍此是前相也故佛言若见时乃竟落叉是见义亦是成就义也行者心住三昧得见本尊寂止正定假使妙高山王崩坏震荡尚不能间动其心或种种异相如菩提场中可畏魔事亦能安心而不生怖乃至魔宫美妙彩女亦不能倾易其志令生杂念何以故以住实戒之所持故当知尔时去见道不远也或时一切所食之味乃至苦涩皆如甘露以此缘故其身适悦粗弊五欲之味不能移之是贪息相也其瞋息相者行人六根渐净故犹如行大旷野盛热之时日光沙砾郁蒸之中忽遇清泉而自灌洗尔时诸忿害等所不能娆也复次等金石者即是三平等也月时数者皆是持诵之限也又落叉是垛义如射中齐也如首楞严经文殊经习射之义若见谛任运相应是落叉义也。

　　复次如上所云一相一味真实之见难信难解如来复以异方便世间持诵之法助显之故次说六月持诵法然此皆是秘意究竟与前不异也其第一月当观金刚是方漫荼罗黄色也观其自身而坐此中即以自身而作a 阿字其阿字正方黄色当令内身充满无缺举体皆是此字也当结五股金刚印不须持数珠(其印作虚心合掌双届二水以右加左相［钩］掌中二火头［相拄而尖二风勾屈于中指背二空二地各并竖以印当心即是如上金刚手印也］)当于一月中但服乳不食余物但观所持真言从脐而出从鼻而入如调喘息无异尔时但观以此真言而为喘息也其色亦黄若观真言即以一一句为一息若观种子字但无间作息也虽云一月然一十一百乃至一落义月等要以见谛为限复次一者即是一相一味之义也见此名满一月。

　　次第二月住于水轮其轮圆而色白想身在中如上方便手作莲华印谓二地二空聚为台余三指开敷令火风稍相并即前观音印也观其身作va 嚩字色白以白真言为出入息(问为观嚩字耶为本所持种子作白色耶)于二月中(是月结莲华即)但服水而已余皆不食所谓服水者但以此真言出入息白乳之字为食也行者若相应时自得法味持身不复有佗食想但以法喜之味而充满身耳严备谓于中坐也尔时但观此字不观本尊像也。

　　第三月在火轮中谓三角赤漫荼罗(［住胜上火轮也］)观在其中以ra 啰字为身也作慧刀印谓三补吒合掌屈二风捻二空也其出入息赤色三月义如前(［谓三月三十日三千日等以见为限］)此第三月中不求一切食(［谓不得乞食等］)若有施来者得随意食之无人不与则不食但以啰字为食耳以此方便烧一切罪障令无有余也以此义故一切暗尽明成明谓佛慧明也(［备谓备具用此印也］)。

　　第四月在风轮中是侧半月也(与上同)其色黑用ha 诃字为身出入息如上说此一月中但饮风而住不食一切食也此饮风亦是以诃字出入息为食非如外道饮气而生也当作转法轮印此印即是定慧手反相叉前所作者也(［此难作［也］］)第五月(［从金轮至同等诸佛］［也］)处金刚水轮中谓作方黄漫荼罗内有圆白漫荼罗身坐其中脐以下黄中以上白中也(不作印)用a 阿va 嚩二字(［余如上］)此一月中得不得皆不食谓断一切食但以二真言出入息为食也自五月以来修无著离我之行同于一相寂灭即同于佛也。

　　次第六月处风火轮除一切障亦是风轮中有火轮准上可知下是风脐以上是火用ha 诃ra 啰二字为食得与不得亦一切不食也(［迄舍利养］)。

　　次佛说其功德行者以此方便行故一切梵释龙鬼八部远而敬礼共所守护来至其前作奉教命乃至药叉神等亦来问其所欲而奉给之诸持明仙住其左右一切恶鬼罗刹七母等为人害者亦远而敬礼见其身如大劫之火威光猛盛随一切善愿自在成就诸为障者皆不得便犹如大吉祥金刚观音文殊等无有异也。

　　次阿阇梨真实智品第十六

　　上虽广说阿阇梨弟子之相及方便作漫荼罗度弟子等尔时执金刚次复请问大日世尊诸漫荼罗真言之心然是中阿阇梨真实之相犹未广说今者金刚手为满足其义味故次复问云何是一切真言之心为持何法以何方便而得阿阇梨名又诵持何等心真言而得阿阇梨名也次佛以金刚手能建立一切众生善根满彼真言行故而发此问悦可其心故叹也彼知众心所欲闻法而问之故令欢喜也vi 尾bhuḥ 扶是佛之别义亦是法王义谓声便故用此音说也又此中真言心者此心梵音hṛ 汗栗da 䭾之心即是真实心也从前品来皆是偈问偈答此品亦是偈也。

　　次答言秘密中最智真言智者谓智中之智无上无过也今我将说此法汝宜一心谛听也。

　　次云佛子谛听善哉善哉大有情佛叹金刚手令彼大众生欢喜如是说言谓随问答秘中之最秘智一切从真言所生智此最为大一切心真言以所谓阿字门谛听所谓一切心者即a 阿字也以一切言音皆从此字为首若无此阿声(［心真言［心］所谓阿字门］)则离言语无有可说当知但开口出声即a 阿声也上文ṅa 俄ña 若ṇa 拏na 那ma 摩(并上声)虽云离阿声然阿有内外若外声虽无然不得离阿字内声内声即谓喉中阿声也当知此阿即是一切法本不生义若能如是照了本体不生离因果者即得常住不生也此心真实即是无量义处遍生一切世出世间之法离一切戏论诸戏论永息而巧妙智生此智即是奢摩佗毗钵舍那之智从此智有无量慧方便生以离分别戏论故遍一切处也巧妙智者即是一切智智之别名也何等秘密主一切真言心者(［秘密主云何阿字是一切真言心也］)佛又自征问而答也然此阿字即同种子(［佛两足尊说阿字名种子］)如世间一种子能生多果一一复生百千万数乃至展转无量不可说也然见子识果因既如此当知果必如之今此阿字亦如是从此根本无师自然之智一切智业从之而生布诸支分者支分即是自心也由此心即摄一切身分离心无身离身无心亦同于阿字故互文也若布此者即同诸佛谓从子有果即是佛能正遍知故名为正觉由识此字之理性故得如来名此字之理性者即是此心本不生之义是故一切如是谓皆同阿字也谓阿字皆是诸真言也及安住支分谓虽加诸字亦有阿字在中也又遍住于支分阿字为心如人有心遍支分分转之心皆受苦乐阿字亦遍一切支分也即是此心本不生之义。

　　前之有佛两足尊说是故一切此诸一切支分安住支分布如相应依法一切遍授者次劝行者当布支分中谓布在心上也梵云a 阿ga 伽raṃ 罗是身支分也阿字遍一切字若无阿则字不成要有阿字若字无头即不成字阿为头也遍谓遍一切一切有事理谓言说理证真言理皆遍故重云一切也此阿者如人身支分及内心此阿字一切遍也若布一切字无阿即支分不具是身支分也依法如理是布一切处授谓遍布也虽未能遍布一切诸字以此阿字为初首即是遍布一切字也然约此阿字能说一切世间语言复因此语言得解一切出世之理也所以者何要因此阿字生一切世间语言然此语言不离阿字以不离阿字故即是不离于法体不生是故因阿字门是有世间一切法因世间一切法得悟阿字门也又以此心即是遍于一切身分是故随布在于身之支分即是遍一切身分也依法如理遍布诸支分也是故遍一切字亦遍一切身之内外也故令遍应理是相和合义犹阿字遍一切字即是和合也即ri 哩pi 比字加于阿字也然迦字等若口中无阿声即不成字当知此字本无言说无名字因阿字而得有也如人无头即一切支分皆死此迦字等亦如是若不以阿字为头即不成声亦不名字也故阿字为命也哩比得伊(上)伊(引)等三昧声亦因阿字发起也假令迦字若无阿字但于喉中作短裓声不道迦字不成也以加阿字即成迦故当知阿字不生迦是无作其义即是相应和合成也佗皆放此。

　　经文是故能遍诸身能生种种是vi 毗śva 湿嚩谓巧也能生种种不思议法也遍一切身分也然字者梵有二音一名a 阿kṣa 刹ra 罗是根本字也二者ri 哩pi 比bhi 鞞是增加字也根本者即是本字如阿字最初二音是根本也次从伊(上)伊(引)(去)乃至污奥凡十二字是从生增加之字皆是女声其根本字是男声也男声是慧义女声是定义也其根本字遍一切处次诸增加字亦各各遍一切处根本增加不相异也皆以根本字体有本而加点画是故根本增加不一不异犹如器中盛水因器持水水不得离器此亦如是更相依持能遍内外也相应梵音<PIC>SD-E4E3.gif</PIC>瑜gi 祇即阿字义相应即是瑜祇之义也非但阿字遍一切处从迦佉等乃至娑诃亦遍一切处何以故此等皆是根本音其根本音即同阿字如迦字等各各有从生增加之字如迦字中即有ki 计kī 鸡ku 矩kū 俱ke 鸡kai 盖ko 俱kau 矫皆是女声也然迦字体上加于画则成增加之字体是慧而加是定定慧相依持合而为一其体不失止观双行亦遍一切地也增加遍于根本根本遍于增加滋生遍于种子种子亦遍于滋生也又此阿等是字从字有声如从一阿字凡一切语声中有阿声者不得离此字也从字表而得有声生以有声故生于支分能表一切世出世间之法若但有其字不能诠表于理要因音声语言得有所表谓赤白青黄东西南北大小方圆上下尊卑等一切事类方可领解也然从阿生一切语言之声当知此声表种种差别既从本不生义而生见彼生表之时即解本不生也是故声出之时理性即显本不生与一切从缘生法互相能生互相表解也然此阿字非直遍于身分然一切非身亦皆遍满是故从此阿字之心生种种功德也今欲叹说此布字法门为令行者即于自身而具生一切如来种种功德犹如下种子已无量果实展转相生故复劝行人明听谛受也。

　　经云佛子谛听者(［此佛子应谛听我今说此布字心经文也布谓字也心谓内心也］)佛子梵音名su 苏ra 啰ta 多是着义也著于微妙之法故名苏啰哆也复次苏啰哆者是共住安乐义谓共妙理而住受于现法之乐也复次乐着妙事业故名苏啰哆也又以弃邪趣正义故名苏啰哆也又是遍欲求义故名苏啰哆也。

　　次佛答中心心作余诸支分布如是一切皆作以心布于心余者布支分如是一切作即同我自身作谓置地也谓如是作之也我佛自住瑜伽座者以一心而布于心故名心心也如常说心心者谓意及末那今此中义有异谓以阿字而布于行者之心阿是一切法心而布于心故名心心也犹此是最初故先布于心心是一切支分之主阿字亦尔是一切真言之主既布此竟其余诸字则布于一切支分如下品说也然此布阿字法即前文所说先观其心八叶开敷置阿字于其上此阿字即有圆明之照也将行者染欲之心与真实慧心而相和合即同于真而共一味也如是观者即是如来故云彼若如是作者即是我也我者佛自指也又复大我者即是如来故云即是我也即是我者即是阿阇梨也非但以此瑜伽故得是阿阇梨亦以此故得成弟子也住瑜伽座者(［谓大因陀罗坐］)谓四方金刚轮坐也住于阿字之上以此为座与此真理相应名瑜伽座坐此瑜伽金刚座者即是如来也寻念如来者谓观于佛即是其身也解此广大智解即知也若能依教而知者正觉大德尊说彼为阿阇梨也解此故即是如来如来即是彼谓得如是名号也若具斯法则得广大智成就心以能成就广大智故得阿阇梨名也若是阿阇梨者当知即是名佛当知即是菩萨当知即是梵天当知即是毗纽天(［自在天别名正云毗瑟纽］)当知即是日天当知即是风天月天梵天即是帝释大梵当知即是黑夜大即是阎魔罗即是地天即是妙音天即是常浴及常梵行者地谓能持世间所有一切及根茎等种种苗稼我亦能持一切众生根本等而无分别也妙音是天名也即金光明大辩才天女大辩谓后天也我出音胜百千梵声故得名也梵谓涅槃先大梵是解脱此中梵是梵志者谓未证也梵行谓修梵行者(［是常澡浴外道之本尊］)bra 钵罗hma 摩是解脱义即梵天也亦即是比丘亦即是漏尽者即是妙吉祥即是持秘密者即是一切智者一切见者即是一切法自在王即是住菩提心者即是智性即是一切法中不着即是一切遍皆说即是持吉祥即是真言王即是持金刚以要言之一切大漫荼罗之所布列者及如来一百八号等无不即是也何以故以此阿字法体常遍一切处故若能如是相应即同毗卢遮那遍一切处也故佛于经中作如此说也具大涅槃名为梵尾是空瑟纽是定是定是佛四神足也自在谓于法得自在如薄伽六义也能除一切众生幽暗谓大智日也va 缚ru 噜ṇa 拏是水龙由主水故即是具大悲水能遍洒一切也如月长养世间一切物佛亦能长一切众生菩提心也帝释因百施得成也百度开四城门广施也释是百迦落是勇施也佛具无量百施故名帝释也造立世界主谓五大天世外道谓造立世界主亦是vi 毗śu 首ka 羯rma 磨我亦生于一切心心主故得名也迦罗时三时即是我也谓阎摩者谓将有所去谓善到恶到也将至杀害处名阎摩杀我将至善处而杀害彼烦恼也谓三乘车么即我也我所立时过三时皆是我悉是作心也对彼时外道也浴是天名谓净身口意最是第一浴也说谓外道其名称谓我即是也即是比丘即是漏尽者即是吉祥者谓功德天我亦具一切法德也诸持秘密谓持三密也一切智亦外道有此称名我即如实是也由自证故非但有空名也一切见亦是天名也一切法自在亦是世传有此天也我即如实是也财富者亦天名谓自在须与即与佛即是也若住菩提心及以声智性不着一切法说名遍一切处谓一切种智之别名即是具一切智也菩提心即是定从字有声出以智分别之即是智也即是持诵者真言从我生故我即是持诵者亦是持真言者由从我生故我持之由真言字从我生我即持故即是具大吉祥者亦即真言王谓阿也即是执金刚谓持此密慧也次所有字轮若在于支分心位心住随便安置也住于位位即所住也上来说心竟。

　　次布身分谓于眉间当置hūṃ 吽字此是一切执金刚所住处也次于心上四寸许观置sa 娑字即是一切莲华部所住处也我心住一切遍自在我皆遍种种有情非有情阿字第一命者谓即以阿字为心故遍于一切自在而成言此阿字不异我我不异阿字也乃悉遍于一切情非情法此诸法即以阿字而为第一命也犹如人有出入息以此为命息绝即命不续此阿亦尔一切有情以为命也次va 嚩字说名水(谓想嚩即同水也)次想ra 啰字即同火也次想hūṃ 吽字即一切忿怒持明也又想kha 佉字即同空也(当有诃字即是风今阙之更问)所以作此观者欲布一切字于是身分即是一切如来法界之法万德皆备犹如坐道场时非金刚坐则不能胜今亦如是欲备一切如来功德先须用此地水火风四轮及空然后作具法也以能如是了达其义即是真实阿阇梨也。

　　第一真实若解者得阿阇梨名坛中名字虽殊皆是诸佛功德为度彼故说也是故诸佛说一切皆应知常作勤修者能得不死句由阿阇梨以阿字加其身故即是漫荼罗一切大会天等也了达其义即是真实阿阇梨也次劝常当如是修行即得不死句不死句是常住义常住即佛也。

　　次布字品第十七

　　即义与上相连也亦明古佛道同引一切佛同说。

　　ka 迦字(咽下)kha 佉(上腭)ga 誐(颈)gha 重伽(颊也谓从顶十字直下至喉此中间)ca 遮(舌根)cha 车(舌中)ja 惹(舌端头)jha 重嵯(是舌出生处)ṭa 吒(胫足两胫也)ṭha 𡛥(腿)ḍa 拏(腰谓绕腰带周匝处也)ḍha 荼(二臀坐处)ta 哆(大便处)tha 佗(安腹)da 娜(安肱二手也)dha 驮(胁肋)pa 跛(背也令遍之)pha 颇(胸也)ba 么(二肘已上臂膊下)bha 重婆(二肘已下至腕)ya 也(阴藏二眦)ra 啰(二眼)la 椤(遍额)i 伊(上)ī 伊(目精或目角也此二字先配右后配左凡一切配有左右者皆先右后左)u 邬ū 乌(两唇先上次下)e 翳ai 爱(二耳先右后左)o 恶au 奥(二颊也先右次左)aṃ 暗字(是成佛句也在顶十字缝)aḥ 恶(是涅槃义无所不遍配支分)。

　　若能如是作即是佛即是一切智即是资财(具一切法财［者］)即是佛真子一切智智也。

　　毗卢遮那成佛神变加持经义释卷第十二
卍新纂续藏经第 23 册 No. 0438 大日经义释


　　毗卢遮那成佛神变加持经义释卷第十三

　　沙门　一行　述记

　　受方便学处品第十八

　　金刚手于经首已问佛菩萨戒义佛前说入漫荼罗时为弟子授戒时即合说此戒法要先受此戒已住斯学处然后合闻如来秘密之行此戒未造漫荼罗前即合为说也佛前说入漫荼罗时为正说入漫荼罗方便未及说之故金刚手腾前事复问故经云尔时金刚手秘密主白佛言愿世尊说诸菩萨大有情等句是具迹义住处义即学处也修学句具方便智慧谓众德归趣此人备具此戒也谓诸方便等得在于身也普来义也慧方便等普趣其身此正译也离谓二意疑虑者如在岐路不能进也恶意无疑虑于生死流转不坏此以上皆经文也谓菩萨住此学处故能令具于大悲离于恶意即是疑惑也即以此戒故于生死流转中而不可坏不坏即是常住无能害也问意言云何于生死流转中而得此戒常不毁坏不可破坏也。

　　时毗卢遮那世尊处一切以佛眼观一切法界告执金刚秘密主言谛听金刚手也法界佛眼观金刚秘密主告言谛听者佛以大士请说一切菩萨根本之行将答故先以如来眼遍观大会大会者即是遍观法界也此中云诸法界者谓观佛界法界众生界观此三法界故名诸法界也观法界即是一切如来境界众生界者即是一切众生应度因缘皆是法界也既遍观已知有堪任闻此深行之戒者故答金刚手也。

　　次告言谛听金刚手今说善巧修行道若菩萨摩诃萨住于此者即于大乘而得通达修行道善巧说若于此住菩萨大有情而得通达大乘者此修行道即是菩萨戒也三世诸佛皆由此道至菩提故名修行道也由住此诸佛修行道故诸菩萨即能通达大乘也何以故今此戒即是一切众生自性本源之戒若住此性净金刚戒自然于一切法而得通达也持不杀生戒所不应为谓应持不杀生命戒也谓加诸生命字不得断命戒也。

　　次佛告其戒相谓不杀生命不与取欲邪行诳语恶口两舌妄语绮语及贪瞋邪见等即是菩萨戒也此中不杀生者谓于一切有命之类乃至不生一念杀心以无杀心故名不杀戒余皆放此而说也初授此戒时阿阇梨先当授与三归此中三归者即是常住秘密之三宝非法僧别住同于有余不了义经如涅槃鸯掘等中应引广说也又如上文中师为授三归法也既授三归了阿阇梨次当劝发其心令生决定大誓受此十无尽藏还三遍授之受已令彼自表白我某甲今依十方诸佛及阿阇梨边得受此戒竟今日今时我某甲得名为菩萨也此戒无有时节乃至尽形受之尽未来际无有舍义也若如上所说戒于一月一年等入道场时谓行此方便事了即休等则有时限然深义说之亦至见真方息也。

　　菩萨戒略有二种一在家二出家此二众中复有二种戒一自性修行戒二是制戒今此十戒是菩萨修行戒也以是善性故一切菩萨法应行之即涅槃所谓性自能持戒云自性戒也所以须持者以生谤故须将护彼意又随顺彼意故又须持也所以然者一切世间诸天轮王亦有十善法一切外道亦有十善戒一切二乘亦有十善戒若菩萨不如是持者彼等即生轻慢诽毁之心我等皆有如是善法今此人自云大士行尊妙行而无净戒当知所学非真也以生彼等疑惑不善心故即为前人作无义利非善知识以是故须持此戒也二佛所制戒者即是自具方便也如声闻法中为欲修梵行故佛为设此方便以防护之以是故速得成果今大乘中亦有制戒所谓具方便智善巧也以有善巧方便故令此十善成不共戒不与声闻外道等共故经云善巧修行也此经十万偈大本具有授此戒等方便今不得此土然金刚顶中自有授法与彼不殊当出取之耳如声闻有四重禁戒于此中乃是偷兰遮非重禁也所以者何此十善戒为随顺将护二乘外道故以善巧方便而具持之然菩萨自有根本重禁此中所谓杀盗淫妄但是偷兰遮乃非彼菩萨极重也如前三世无障碍戒于中先令不舍三宝又令不舍菩提之心此即菩萨真四重禁也若菩萨生如是心舍离于佛即名破于重禁所以然者如来即是一切善法所从生处菩萨以自归依佛故方有一切地波罗蜜等万行成就犹因种子方得生果若舍阿字本自然之智则一切善不得生故舍佛即是断一切菩萨之命而绝其成佛之根若行淫盗杀妄但于道有碍非是绝成佛之根本故但成偷兰也以佛不可舍故法僧亦尔如声闻经尚云舍一卷经戒舍七众人中一人即和合义断不成具戒况一切菩萨同乘一道而至道场佛佛无异无别是故当知随有所舍即断一切法命也菩提心亦尔是一切诸行之本若离菩提心则无一切菩萨法故舍之亦犯重也如声闻经犯重已即非沙门非释子不入众数今此中若舍佛法僧菩提心即不入众数同彼二乘毁四重也然行者自知犯戒更自洗浣其心而重受之即还得戒不同二乘戒折石断头无再得义也。

　　复次菩萨自有十重戒如前不杀等不在其数也乃是偷兰也云何十耶其四如前所说更有六重并为十也第五重禁者谓不谤一切三乘经法若谤者即是谤佛法僧谤大菩提心故犯重也以秘密藏中一切方便皆是佛之方便是故毁一一法即是谤一切法也乃至世间治生产业艺术等事随有正理相顺是佛所说者亦不得谤何况三乘法邪第六不应于一切法生于悭吝若犯亦毁重也以菩萨集一切法本为一切众生若有所秘惜即是舍菩提故犯重也第七不得邪见谓谤无因果无佛无见道人等诸邪见皆是也若生邪见自然舍佛法僧及菩提故犯重戒而声闻但得偷兰是故当知名方便不具足但是随一途说也第八于发大心人从前劝发其心不令退息若见其懈退而不劝发或退止其心令离无上菩提之道即是违逆一切如来所应作事故犯重也第九于小乘人前不观彼根而为说大法或于大心人前不观彼根而说小行犯重禁此即是方便不具以违逆如来方便故差机说法为人天怨故犯重也第十菩萨常当行施然不得施与他人害物之具谓施酒及施毒药刀杖之类一切不饶益损佗之具即犯重也以菩萨常行利佗行今则相背故犯重也当知前不杀等是将顺佗人意又初入法者所持之戒今次说十事是乃一切菩萨正行之戒也若菩萨以正顺后十戒故复便行前十事中而不为犯也。

　　次佛言如是修学句若菩萨随所修学即与诸佛菩萨同行当如是学声闻以近彼佛戒等名近同今与佛同等也修学句菩萨随所修学诸佛世尊及菩萨同事应当学者此身三口四意地之三即是一切菩萨修学句是一切菩萨学处也此即是一切菩萨随顺众生戒随顺即是同事也又一切佛菩萨皆如是行以一切菩萨法尔常行故令我亦如是行即是与一切佛菩萨同事业也(更问)此本性戒自然合行故涅槃云性自能持戒也。

　　次金刚手问意尔时执金刚秘密主白佛言世尊于声闻乘亦说此十善业道世尊于世间人民及诸外道亦于此十善业道常愿修学常愿谓要心常持即受戒之别号也转具者谓具此转皆具行也世尊彼有何差别云何种种殊异也声闻缘觉亦有十善戒亦谓息世讥嫌及性善故持之一切外道世天亦有十善戒今复说菩萨戒者但十善即是然则有何差别耶故佛次为分别之。

　　叹言善哉善哉秘密主又复善哉汝能问如来如是义应当谛听今当分别者分别有无量今合为一合说此法门也能问如来如是之义事次答也谛听当分别道一道说法门者谓一切法不出阿字门即是一道也道者谓乘此法而有所至到之义也一道者即是一切无碍人共出生死直至道场之道也而言一者此即如如之道独一法界故言一也于此一道中而分别种种差别犹如无量岐路皆至宝所殊街同归也又如以一阿字门分别一切字当知虽有差别不异阿字门今此十善亦尔随上中下智所观自成种种非一切众生本原戒而有差别也然佛为破大众所疑答金刚手所问故亦于一道中而分别答其差别相耳此分别意云何佛亦同一如我所说声闻学处离慧方便教令成就开发边智非等行十善业道不无其异也故次言若声闻我学说彼方便离教令成就边智智发十善业道等行者此答其与大乘别也彼声闻十善但是教令成就犹如国王有所约敕自今若行如是事者当与如是等罪彼人以畏罪故顺而不逆不敢违越声闻亦尔以佛所制威德波罗提木叉教令尊重法王所制故不敢毁犯非是具足方便自性能持又但为自尽诸漏非为晋顺一切众生是以但是一边之智非中道实相之戒是其差别也。

　　彼诸世间复离执着我故佗因所转者次明与外道异也彼宗所计我神等而生一切今我亦尔耳乃自非我是大我所生尔若是我所生者善恶因果皆因彼出今此身心即自无我持戒之果为谁而修谁受其报耶当知因果义不成故犹如无种子之华果及石女儿能以空华为鬘无有是处也此石女儿喻捡佛性论具说云云复有著于断常而行十善法若常则无果报今持十善依何而住若断者亦无果报亦何依耶故十善名同如虫食木偶得成字不可比也。

　　次明大乘十善差别之相若菩萨戒者以方便智摄一切法平等入当勤修习言此戒入一切平等法离于自他而普净自佗自开一切如来知见亦令一切等同于我以入一切平等法界而修此戒故与一切不共也。

　　佛次更欲广说菩萨十善戒相令真言行菩萨无有疑惑故以大慈大悲眼观察众生界告金刚手言此梵音眼而有二名今具存之以慈目悲眼故重说二名也。

　　先说不杀相谓尽形寿乃至舍一切刀杖等杀法杀缘杀因杀业等凡与害命相应者皆远离之观一切众生而去瞋怒之心悉同于己乃至有形之类永无害意然不但以不杀成持戒也当须有方便慧谓观此人必造五无间谤法等缘当增重障无由出离以大悲心筹量若害之能利多人或令彼有出离因缘宁自入恶道须将护彼以大悲心而加害之此即方便非彼二乘共也次盗亦尔于一切乃至草木不与不取亦不为彼一切作匮乏因缘故观彼聚积无厌由此自损成大障业乃至方便取之为修种种功德然后告之令彼随喜等如是种种方便但随顺深行十戒行之以大菩提心而为导首一切无犯此是持犯之相也前已略说杀戒。

　　次更具说经云秘密主菩萨尽形持不杀戒乃至非怨害心者当舍刀杖离杀害意护佗之命如护己命余谓有异方便也谓余方便也随诸众生类中随其事业中为免彼故云随彼业而作之殷勤修之令彼免执应离怨害意也形类是众义如彼类造极恶事极重业欲免彼故假令行刀杖等无过也声闻戒亦有对小罪除大罪以轻易重故今亦尔如救水中女人等可知也菩萨戒可知尽形持不杀命戒当舍刀杖杀害如己同佗我生命护之余类众生如类物脱自形类作而受报应离怨意者此第一戒相也尽形者非但一期而已若菩萨从初发心及成菩提一切有命之类尚不生一念害心况起身口耶其所有随缘杀具如杀戒中种种广说之相亦尔乃至一念不畜况施行方便耶然恼害心略有九种谓憎我身及恶我善友好我之怨过去未来现在为九也又有一类于非情生瞋如迦叶佛时有一比丘经行为株杌所倒大怒引钁掘之为刃所伤自致殒命即于须臾受毒蟒身时彼弟子同学等欲焚其身时后身毒蛇在彼焚处遇佛以因生恶心欲害世尊时佛教诫彼尔前身以忿非情故自致此报今又甚彼将更受恶身也其后不久有童子等以彼害人即共杀之而焚其身也彼又以见害忿怒及欲害佛因缘入大地狱即于焚故身未了时后报二身同时被见烧当知此是于非情处生瞋所致报也又如律中比丘经行坏伊兰叶颊额血流怒言佛何故乃制此戒有何义利耶因掣异方谓观众生受大苦蟒欲害五百商人为护佗故以大慈悲害蛇命蛇免罪生天商客患免也断之如有部大律说也非情处尚然耳况有情处耶菩萨观此事故自不生心亦劝佗离也余如前说金枪缘广说又师子救贾客害蛇因缘在宝藏经大方便经等。

　　复次菩萨持不与取戒所摄受用物触取不起心况复余物不与取诸余有情见悭吝吝不施施与无福作随类形众生烦害己彼离施为彼与时如是持不取戒(前对不杀广［说］今此戒亦然)若佗所摄受用物不起触取之心况复余物不与而取有余方便(虽不言方便义必有之)见诸有情而极悭吝积聚而不施与不造作福随众生像类害彼悭故取离于自他为彼行施得妙色等(谓劝发他施也)。

　　若时菩萨发起贪心而取之秘密主菩萨有退菩提过分于无为法毗尼有过也施妙色等得菩萨贪心发起取者第二戒也一切佗所摄物义如毗尼广说乃至不生一念取触之心乃至菩提欲心尚不生况作方便取触耶然菩萨有方便触取谓见有众生不信因果不行惠舍于所有物封着不能自割又生此心何处有施福耶以如是故种种方便引化皆不能得尔时菩萨以方便盗取其物亦不生入己之心但为彼人故作种种福事因方便招召令观见之使其发希有心此大士乃能于物不吝而以与人我自观已则不逮也如是渐次菩萨又方便说施物之利有如是如是种种果报彼心作渐信伏亦于是物自不能舍菩萨后时观彼心渐通泰而告之言我昔来所用施物乃汝物也以汝不能自用施犹如收谷而不更种必致穷乏先福已尽更无所望故为汝用之今先施福皆是汝有如是先佛说凡施当获妙色力安无碍辩等种种大利勿谓无福也以此因缘令彼出恶道饿鬼之难成菩提因当知菩萨以具慧方便故能作斯事二乘外道所无有也随类者谓有如是一类众生宜以此化也又次随类者非但此一方便更有无量妙方便以要言之以令彼开佛知见而为导首非为余事此相甚多不可具说当随此况之举一例诸则可类解也菩萨害其悭者害是对治义如言永害随眠今亦如是害彼悭结也然此菩萨实不生贪物自取之心若取者即是害菩提支分也由此贪心故害于成正觉之缘令支分不具故云害也亦即是越菩萨毗奈耶也草系比丘云佛所制戒我不敢越之也有为戒者此是修行方便故云有为戒也然无为戒者即是本性戒非是修成对此有所行之方便故言有为然深观即同无为戒也以不离阿字门故。

　　次不净行戒云菩萨持不邪行戒(此中有重犯云皆是持不犯意不异故不［注］)佗所摄自妻自种族护自贪不发况复非道菩萨持不邪行戒若佗所摄自妻自种族标相(谓［尼］等即是自种标相也)不发自贪(谓心中事)况复非道二身和合有异方便色类事准上也及二形相向余色类事此第三戒也佗所摄谓佗所有妇女姊妹之类如律十种护等也然菩萨有二种若出家者一切欲心尚不得生何论佗护及非时等然亦谓解相故律具言也若在家菩萨于自妻非时等即名为邪行如智度于尸波罗蜜中具说也又非时非处者如近塔对尊明现之处皆是也以明中即是对天神等故亦制也自种族者谓同姓不婚等也又族者梵音亦是标帜义如西方法若女人炫卖女色自官许已有人与彼若干物随尔所时即是彼所摄也然彼有人时即于门置标令佗人知异人见之即知彼已有所属若固尔干犯即同邪行也自贪不发谓尚不应与贪染之念相应况非道行淫及正境等而和合分剂耶然有异方便为成彼大菩提因则有犯义不同声闻也如大本菩萨戒说有菩萨从生已来修童真行尚未面睹女色况起染心常于山林修道后年十八因入村乞食有童女见其端严美妙便生欲心着告言我于仁者深生欲心仁者行妙行正为利一切耳若我愿不遂恐致绝命即违仁者本愿而害众生也彼菩萨种种呵欲过失彼终不舍以不获所愿因即闷绝时彼亲属念言必是夜叉也形貌异人我女见而躄地将不夺彼精气耶共持刀杖执缚将欲加害女少苏已见之即具告父母因缘彼言是女之过非童子咎即便舍之女人又追随不止比丘念言若彼不得所求必自丧命而入恶道遂从彼愿多时和合伺彼欲少息时以法劝导而说法利彼女以深爱敬故即顺其意共修梵行成大法利然此菩萨但以大悲方便能有下劣忍于斯事而非欲贪所牵而作非法若不由大悲但以欲邪行心而作即是犯戒也此是具智方便故尔随类者即是指前义同盗戒故不广说例可知也如经说群贼捉得紧那罗女施菩萨菩萨受之因此得财无量时行施又如美发菩萨乞食女人见闷绝为护女故(上疑［云］药叉云云因此念菩提心不舍众生故)恐离菩提心因受为妻久后劝导同发道心眷属亦发心生天(善巧方便灭罪行也)。

　　次持不妄语戒。

　　尽形存活因妄语持不妄语戒当尽形寿(［回文向上］)设为活命因故不应妄语即成欺诳佛菩提秘密主是名菩萨住最上大乘若妄语者越失佛菩提是故秘密主此法门应如是知舍妄语业所不应为是名欺诳诸佛菩提秘密主菩萨最上大乘不舍实语此第四戒也活命因缘者即是种种名利事等或因饮食衣服囚禁苦厄如是等如作妄语即身命存不作即有待之形将不存立故名活命缘也菩萨有如是因缘尔时尚不生一念欺诳佗心况起方便耶然略说有八非圣语八贤圣语谓不见言见不闻触知而言闻触知见言不见及闻触知而言不闻不触不知是八非圣语也反此即名八贤圣语谓见言见余三亦尔不见言不见余三亦尔如毗尼说也五分大妄语戒有若菩萨如是犯者即是谤佛菩提何以故菩提者即是一向实义而今此乃妄诳之因正与彼相背故名破菩提也。

　　复次如来无量劫修谛诚故所可言说人皆信受乃至说不可思议法非彼心量所行难信难解以佛无量劫诚实语故人皆信之今菩萨而诳众生即是生彼诳法因缘亦是破菩提也是故菩萨住此最上大乘地真言之行不得生一念诳佗之心及彼种种缘具如律说若违犯即是越佛菩提也此意亦合有随类方便语文无略也如菩萨戒大本中说有一女人杀害父母作五无间业已自念我此恶业决定入无间狱极恶已成更有何等善法来近我耶以此因缘故更不改过修善但静坐而住拱手待罪菩萨种种劝之令忏悔修善乃至告语大乘法中有方便可灭此罪终不信受菩萨生大悲心又化作妇人投彼止宿因自说我亦作如是业彼妇人自念余人亦有作此事耶我今得伴可共同止如是多时彼化人渐以方便欲共改悔行善而不从彼说谓言汝必欲作便可作之然我自念终无益也彼化人即于彼同住中示行善事渐获法利具大神通而示见之告言我今行善先罪已灭今得此法若法不成何由能获如是事耶彼生希有心彼我同犯彼尚能除我何不作因与同行菩萨方便化之罪垢得除渐入佛法此即是菩萨慧方便故能如是持戒非二乘世人共也又僧伽吒经说有一丈夫其妻艳丽婉美尤相爱重后时命过情不能舍恒负之而行乃至枯朽而不肯弃菩萨化之不得因示化作一妇人亦负一夫云此人我所爱念而命终尽情不能割故恒负之彼丈夫念言此即我伴与我同事因共止住后时菩萨伺彼方便即弃彼二尸于恒河中时妇人及彼觅尸欻皆不得便叹怨云我等负之乃至枯朽今见异伴遂相与结爱而伴弃我等当知其情不可保也鬼尚如此况生存乎彼见此事恋心顿息即发心厌欲修道菩萨有此慧方便故诳语非是恶心而作也。

　　次粗语戒。

　　菩萨䎡细心信受摄众生复次秘密主持不粗恶骂戒应当以柔䎡心摄受诸众生等随彼像类语言(［𢌞文向上］谓随顺言也)秘密主菩萨初行所谓义利众生(此行最［先］也)或余菩萨住恶趣因众生而作粗语等随类形语言何以故此是菩萨初行为众生故或菩萨恶趣因众生住粗恶语此第五戒也粗恶者谓有所言说能令彼心不顺令生不善之心或高声现相所谓粗犷等皆是如毗尼说相也菩萨常当柔和善顺而不卒暴所可宣说悦可前心以此因缘能渐摄彼令入佛道而今作违恼之因即是乖背四摄方便故犯罪也然亦有方便而作粗语如菩萨戒大本有一人常行粗语以为常性一切无能化者菩萨化作一人所行险暴躁恶更过于彼无量倍数彼见已欢喜此人所行皆胜于我我常自谓无与等者而今彼所作事堪为我师因请言为汝弟子同事已久菩萨渐示厌离稍稍叹柔顺行呵粗暴事后自改已劝彼令改而犹未从菩萨后时以示舍恶行故稍自修道得大法利现示神通彼发希有心此人所行先过于我尚能自改而获此法我何不为又以彼为师而入法利即是菩萨以慧方便而示诳恶也。

　　次不两舌戒。

　　复次秘密主菩萨应持不两舌戒离离间语离恼害语若犯非名菩萨不生离间众生心或余异方便见有众生随所见处而生执着随彼像类作离间语令彼住一道故所谓住一切智道者菩萨无离间语无恼乱非菩萨行诸众生不生离舍或有情随所见处而着众生见彼随类作离间语如令众生住一道谓一切智道住此第六戒也两舌之相如毗尼中具说乃至野干师子因缘云云然菩萨尚修无恼害行随上中下类皆令欢喜和合不作彼别异因缘然见有种种异见众生各着所宗不能自出以此因缘方受大苦菩萨尔时为引彼令舍恶知识故而作离间之语如过去有外道师领徒千人说邪道法菩萨观彼有堪化因缘入彼法中而作弟子不久学法皆尽其奥慧悟绝伦彼师叹尚此人传我法已毕乃分徒众五百人令彼领之尔时菩萨渐以方便入彼见中而稍化之经久知彼于己深生信伏渐乐深法尔时五百弟子见心渐正而成慧性时彼师闻其法异来观闻之彼因种种开示师亦悟解即令五百人皆师菩萨而受新法于是千人皆入正法如是之类即是方便破彼和合也菩萨行门甚广不可具说举一可知。

　　秘密主菩萨持不绮语戒随彼形类有所言说时方利益彼方有此语当说违者不应说随彼方相应和合也出其义利谓令彼有义利也出谓作也谓行此义利随方随时作也令一切众生得欢喜心净其耳道谓耳根净也何以故菩萨有殊异语谓差别种种随佗意语也有余异方便以戏笑为先欲令众生欢喜住佛法中为众生故虽出无利语处生死中利益众生具谓种种备具也处生死流转而无所著也此第七戒也。

　　绮语谓世间谈说无利益事如毗尼中说种种王论贼论治生入海女人治身等或城邑国土是非评论世间事以要言之一切顺世间法无出离因缘皆是也然菩萨应当时方利和合语所谓时者虽欲开导于彼然彼都未有信入之机诚谛未发辄尔说之令彼不信慢毁谤己亦无有化事即是非时也反此名为时语或大众闹乱多人之处其心不静而妄有所说不入其心因失道缘亦非时也方谓非处也谓彼正造恶时即于彼所作之处而为说法以彼方着所行之事反生背忤之心因生彼不善之心反此名随方语也利者谓一向无诸不利今修善顺彼情机而出言也若菩萨如是行者能令有情欢喜信伏自益益佗也以彼闻已得利己亦不唐捐其功故也然菩萨有殊异(谓异方便也谓异于前也)谓笑为初首如戏笑者乃至歌舞伎乐艺术诸论即是前所说种种世间事也菩萨为令彼欢喜既得欢喜故善顺因惬其情方便化导令其安住佛慧虽了知无益心不生著然观时观方义利故而有作之虽作无利然以无利而除彼无利之事也以彼先时造恶恶与道反直尔舍置方便而急持之反更惊拒故方便同事彼后得令入佛道故此无利即是有利之因如大良医能变毒为药也若如是作者乃是菩萨出流转生死之因不应同彼声闻无方便慧者一向拘局唯遮诸过无开通之道行是故不慧满足也自出流转亦令佗出故名离流转也如华严说善见女人即是也为欲引摄众生故生淫女家于五百淫女而为上首妙丽绝伦具诸女德六十四能一切妙巧方便皆悉具足善摄人心而此女人先以方便力故同彼邪行因缘令彼极生爱念有所言语人无违者观彼情机随缘开导令见欲之实性即从此门而入佛慧时彼诸人以信爱彼故即能谛受其言以是因缘所利无量虽在非利之中而能成此大利即是菩萨具慧方便持戒也经中此类甚广云云(菩提三藏云漫怛罗是密语也西方若二人别语更有异人来即相简别或有人见彼别语云勿往干佗密语此名漫怛罗也)。

　　复次秘密主菩萨应持不贪戒或于彼受用佗物之中不起染思何以故菩萨应无著心菩萨心若有是心者彼于一切智无力无力谓退息也由着斯法于一切智无力而住一边即不具足义也又秘密主菩萨应发欢喜应起如是心此亦同也我所应作令自然而生善哉极善数数欢喜不令彼诸众生损失资财此是第八戒也前者已明身口戒已了次明一向心戒也此是从心所起之贪也若菩萨见佗有种种胜事谓色力财富之辈有无量门菩萨不生思念彼人有如是事而我无之以是因缘而生企羡有所欲愿贪着贪求之心皆在此戒摄也由念此故又当生于受恼之因故不为也菩萨不应如是若无力者譬如有人具无量方便伎能有时病患则无所能为菩萨亦尔若以贪爱而病其心令菩提心无量力势皆无堪能之力也一切智者即是万德皆备无所缺减之义由起此心令此万德无缺之体支分不具是故于一切智门即是无力也然菩萨见佗有种种胜己之事当自庆悦而作是念我本立大誓愿为一切众生故行菩萨道皆使万德兼具若此等有所乏者我尚欲不惜身命难行苦行而利乐之而今自能成办即是我之大利诚可欢喜也菩萨以此自慰其心我所应作自然而至故欢喜也我为众生故尚欲以无数方便精进求贤瓶劫树自然之用破彼穷匮之业何况彼能自致而更损之以自利己以此语心不复生着即持戒之相也如长阿含中说过去𤘽留孙佛时波罗奈国王名思利(或云思益)以常思利益一切故以为名也时有五百大臣而白王言今者国土极为丰乐人心盈满无思难之心恐不可以应敌王宜以事授之以习劳苦则堪犯难庇卫王土也时思益王仁甚慈忍而作是念我云何以非时之事而加于人乎乖我本心无此理也时群臣知王正意遂不复言帝释知之而作是念此王所行乃菩萨道未知坚固以不我可试之因告邻国王长手令其伐彼此长手王所王化名五支城以其统摄之境但有五城是小国也彼闻帝释所言而作是念我闻妇人之仁思不及远今此王所为过于仁爱犹妇人耳今我兼而有之寻兴四兵往伐其国诸大臣白思益王言先已忠谏而不见纳今人不习武又无其备难出不悟虞将若之何王即思惟而答之言彼所欲者国土人民及府库珍我不与争则又于人无害卿等勿忧也寻即挺身而出往深山中而修梵行时长手王无血刃之功而有其国经历多时购求思益王而不能致时南方有梵行婆罗门以先业故极为匮乏无以奉养父母师长闻思益王好行惠施故往投之求自资给行往彼国至山林间过到故王修道之所时思益王先意问讯召令安处给其食物寒温得所今何所往耶彼梵行者具答所由时故王闻已愍然不悦我常在国势力自在能随意给人今罄身失国何能满彼也思惟是已因告婆罗门思益王者即我是身尔今已失国故在于此婆罗门闷绝良久而苏念言我薄福故远求冀有所得而复邂逅岂非命耶时王慰喻言尔勿大忧我有方便可致耳彼王以我是怨敌故常见购求若人获彼首者重加赏赐汝今以我首往必大见酬赐也彼答言我净行者云何杀人甚不可也王答言若尔者但以绳系我而往于理无失时彼即系至王门尔时旧臣等见已皆共嫌责婆罗门尔净行者而不应募害此贤王以求自利深非道也破净法矣何道之有彼即具言非我之咎是此大王行菩萨道使我为之耳诸臣寻入白王王卒闻大惊以为来夺其国及闻说始末心生愧伏如是行菩萨道者而我夺其国何以长久而王天下因告思益王可复本位自在行施利安万人我当反于旧国各复其所无相侵害尔时二国交好无复怨敌之患如是等本生经当广说之此即不贪因缘也。

　　次持不瞋戒。

　　秘密主菩萨应持不瞋戒遍一切常当安忍不着喜于怨及亲其心平等而转何以故非菩提而怀恶意所以者何以菩萨本性净故秘密主菩萨应持不瞋戒此第九戒也瞋谓于一切众生上起于恼害心不饶益行从心而起所以持此戒者若菩萨有人来种种加害乃至断截支分尚不生害彼之心而况轻于此耶若不尔者非菩萨也应遍一切处而行大忍若佗种种加害之时应自念我先世无明因缘生此有患之身又无量世来常恼佗故今则业熟而受斯报何预前人而怨咎之如是种种正观又念此身从缘而生无有自性无有我人谁害谁受以此观于实相而不生害彼之心此瞋忿之念即是众恶之具也以能如是欢喜故心常欢悦善寂慈忍不着我人诸法而常平等此平等者即是怨亲不二有益无益称机之类一切平等心不增减而不生心造诸恶具常行饶益利佗之行等观世间犹如一子何以故此菩萨正观实相照了此心本性清净故如经说过去南方有王名曰师子城名丰乐正法理国不害于人然以王国法故出城狡猎示现威武虽无害人之意为护国土安万人故欲令邻国怀德畏威也时王狡猎见有奔鹿而自驰逐绝山履险要令及之以无害心故但既及但硬其角寻即舍之何以故欲示武艺威万人故既入深山无人之地侍从不逮乏息山中有母师子见王形貌异人而生欲心因来逼之示现欲相王畏彼故寻即和合时劫初兽等亦解人言然女物之性若有慧者受胎之时则能了知因告王言我已怀王之胤后若有诞生当云何也王以手所持印留遗之言若生子可系此置我门侧后既生儿体貌类人而甚猛勇以兼兽性故也其母如先约夜逾城门置王门侧而去明旦阍人见之尤生怪心云何似人而复少异我当白王也王默念之不以告人因敕命为己子字曰师子善奴王后厌于国政因使摄国以本性故好食鲜肉一时急求厨膳膳夫求肉未至遇有新死小儿即以为食进之如贤愚经智度广说乃至日日令求人肉已食小儿数逾五百城中共相告语必有夜叉入国凡诸小儿当谨护之日未及暮皆持入室守护甚严膳人求之不得又往大臣等家取之又失五百后一时持死小儿而臂有钏诸人见识之因执缚诣执事者所此人盗小儿当知前后所失必是此人也因彼首伏乃云王之咎非我过也群臣以白父王今此太子犹有猛兽之性不可为主愿王自理国王言我已灌顶而授彼位云何夺之不从所请群臣遂谋欲害之彼因持利刀遁入山中初时取死尸焚食之后渐食人乃至执王子五百常求肉饲之渐取而食时国人立其弟为王名为善奴慈人惠利正法化理后有四梵行者求上善法王念言此人利我不少当何报之未及与彼而出羽猎群臣谏言兽王近在山中或能为害王勿出也王念言我欲利一切不爱其身今若取我而食乃吾本愿满也遂出至林中彼兄兽王闻弟出故即来取之以猛健故诸彩女等皆悉散走为其所执乃至悲泣等云云如智论说未报梵行者之意与共约而放之王言汝火未尽当必还到(以彼先焚薪待烟尽方烧人而食也)彼念以何法故乃能不惜身命而来赴斯因问之彼即叹不杀等行如法广说彼虽猛恶而有慧性闻即醒解得未曾有念言彼即我师欲求何愿王言汝今在林野中犹如猛兽何能满我愿耶答言我以念师恩故要有所要报必可说之王言若求愿者我之本怀唯在不杀所愿在此耳彼即许之誓不害命也又放五百王子而修善法与王同归王知彼已行善行还立为王使正法化世而自出家当知菩萨于如是怖畏之中尚不生瞋而彼作利益之行况余事耶如是等本生经中当广说之耳。

　　第十邪见戒。

　　复次秘密主菩萨当舍离邪见住于正见观当来世而生怖畏无害无曲无谄其心端直于佛法僧其心决定决定谓归命三宝也是故秘密主邪见最为极大过失能断菩萨一切善根一切诸不善法之母如悉昙字母能生诸字邪见亦尔能生一切不善也是故秘密主下至戏笑因缘亦当不起邪见之心此第十戒相也经云持邪见戒者邪见是不善之本谓害此邪见而持于戒故云持邪见戒也承上九戒亦例此可知应言持不杀戒乃云持杀戒者亦准此说也邪见谓各各于其本法之中见理不正顺于邪道者皆是也此是害三世善之根本谓由过去行业而有今世五阴依正之果复由今世行业而有未来果报由先了此因缘法故得入无常无我等门从此无常无我之智得入法空如实相当知离此世间因果外别无正见正慧也若谓无果无因即坏三宝四谛法以坏三宝四谛法故无四沙门果等一切圣法及世善法今尽拨无此事即是外道宗计也当住正见谓即翻前非决定正信因果谛实之法也谛者即是如来真实句若谤此即是害一切善也无害之害者害谓烦恼支分由此故能见障一切善故名害也次转释之云何无害谓无曲也曲即邪见也犹如蛇未入竹筒所行屈曲见心亦尔若未入诸法实相道中则曲而不正也次又转释云何无曲谓同于幻等观此心实相从缘而生犹如于幻以达实故离於戏论离戏论者即是无幻也若如此者即是住于端直之心于三宝境界心常决定也以入实相端直道故即是于三宝中常得决定之性也是故劝诸菩萨离此诸过之根本所谓能害一切善法之根本也以是故菩萨持戒当离此过恶也转谓徙恶为善如经说若无明转即变为明今邪见亦如是举体即是慧性若转令端直即是正见不同声闻厌诸烦恼别求圣法也不善亦尔转此善性而为不善如结水为冰无别性也母等者母是能生之义言因邪见能生一切不善之法犹如于母也以是义故菩萨乃至戏笑观看亦不生邪见举要言之不生一念犯此邪见戒之心况复多耶如声闻经中戏笑语等不名犯于学处此则不尔乃至於戏笑等中作邪见等事亦不可也而况故思之业耶然菩萨有慧方便故亦能即于诸见不动而修三十七品即于邪相而入正相何以故以众生无始以来多习此法卒难为正如彼良医先同其事业后夺彼权如涅槃等说也又如菩萨藏本生中说乃往过去有城名波罗奈王名梵施然此乃久劫之事而今城名即是彼先地也当知彼世界中数数还于旧地而得而得本名也然近曰波罗奈王亦名梵施数数与古同名也时彼王大臣婆罗门生一子其子生时空中四方云色青黄赤白各随一方彩绚弥布乃至遍阎浮提而降微雨凡婆罗门法若生子时必请天仙圣智之人先令观相而为制名时大臣求得一仙令观其子仙问是子生时有何瑞相当依此制名父以前事对之仙人曰我韦陀典中说若人生时有此相者必通四韦陀典流演法泽布于四方因名为庆云然大臣种族习四韦陀典是摩纳婆宗故依本宗号摩纳婆也此童子年渐成立传习其业凡四明宗旨无不洞晓而作是念不唯解故而获义利当思择行之寻究此文上下宗旨当依何法而得出离也所以者何以此童子宿殖德本久资慧性故虽生异见之宗而能自生此觉悟之心也然一一寻究经宗但生梵天而无出世之道而白父言今所习中未有出世之道更有何法而为增上耶父言我自祖宗相承唯此法最妙又是梵王所说但可遵行何能更求胜法耶子复念言今所学未竟云何懈怠必当更求胜慧我闻雪山之中有大仙人于四韦陀外别有决择深义名计磔婆(此名问答随［心］也)即以此教故号此仙为计磔婆仙我今当往问彼父言此仙所住险绝非人迹所至云何能至耶时子去心不息寻即诣彼时诸天神以此童子必能利益众人因共加持遂达仙所彼仙见此容貌特有过人之表先意问讯廷彼坐已时彼仙人有五千仙人而为上首常演深法即问童子何由至此童子具述前事因白大仙言我于人间学此四典恐有僻解不合本旨请先敷述唯大仙印许时即广陈所解大仙叹言此童子慧悟过人我之所解所不能及然童子所云出世间道者我亲从梵王闻之有大仙当出于世号一切智者见者唯斯人能演斯法非我等志中所及也又随所解分别之旨具教授之时童子以先世善根本闻一切智者名得未曾有深荷师恩念欲报之然梵志报师之法须鹿皮之衣以黄为梵綖及五百金钱念欲报之闻南方有王当立欲示威德受灌顶位广施梵行者欲于彼求之然彼梵志等令王备羊马人各千杀以示威用为灌顶冀获名称远闻童子后至时王闻彼名称而大欢喜我将立而感此贤人大吉祥也即引为上宾令共定仪法童子召诸婆罗门一一究问今此杀生之祠出何文据研核苦至彼并理屈因告王言此灌顶法非真道也王可于一日中于四城门办具一切供具随来求者悉以惠之其福无量名亦远布王亦先有善根闻即悟解敬从其教厚为之礼童子但取五百金钱及鹿皮綖直而去中路至宝生城(此城近健䭾罗界也)王名胜(以军战必胜故立名也)以然灯佛初出于世严饰城邑方迎之洁清衢路种种布华香特异常日童子见已问人何故如此为以我至故耶为有他缘乎(时童子名称远布所在厚接敬之故自疑也)城中人报云有佛出世名曰然灯王欲迎耳童子闻佛名豁然大喜今此名号出过已典将非大仙所说者耶因用所得之物求觅供物欲往献佛时天魔以彼心大故恐引无量众生出过已界蔽一切人无有可买之物时有女人以先福业与童子久远因缘故魔不能蔽童子从求买华答曰我欲献佛设令一华以百金钱亦所不卖童子言汝已定卖即以百钱而买一华乃至五茎用五百金钱女人即要言我不与汝汝若世世能为我夫者乃可得耳童子深念女人妨菩萨道我宁不买此华寻欲置去女言我要世世助成真道终不相碍云云如经律说也及持华至佛所散以供养于空中为盖随佛入城童子得未曾有佛为说法深得法利又于道路泥处欲布鹿皮衣令佛蹈过魔王五度掷去之而告言童子汝所行真一切世间汝最为上云何自弃真道学沙门邪道之法乎彼终不以介意为念前有狭道而泥污佛必由中过因俟至时布衣及发以掩之令佛蹈过次弟子欲随佛过佛言止止此大心者汝等蹈之坏汝大福佛因按顶而授其记当于尔时即见十方各如恒沙佛国皆按其顶而为授记即登菩萨第九地时无量百千天人众以此大士因缘皆舍邪见而入正道此即示菩萨慧方便故先示入于邪道尽彼宗旨方复回心故能引彼无量同类故名慧方便具足也当更捡经具足。

　　尔时执金刚秘密主白佛言世尊愿世尊说彼十善道戒断极根断者谓如断草虽断更生若断多罗即不更生名极断此说戒功力也云何菩萨王位自在处于宫殿父母亲戚围绕受天妙乐而不生过如是说已佛告执金刚秘密主言善哉善哉秘密主应当谛听极善作意吾当演说菩萨毗奈耶决定善巧秘密主应知彼二种菩萨云何为二所谓在家出家秘密主彼居家菩萨受五戒句王位自在种种方便道随彼时方自在摄受(随方时自在作之如示邪见治大邪等)求一切智所谓具足方便示现舞伎天祠主等种种艺处随彼彼方便以四摄法摄取众生令彼志求无上菩提彼持不杀生命戒不与取妄语欲邪行邪见等是名在家五戒句菩萨受持如所说善戒应善修学应具信心随顺往昔诸佛学处谓随昔诸佛而学也由住有为具慧方便能得如来无上吉祥无为戒蕰学者思学故得也已说十戒相竟。

　　金刚手白佛愿说十善业道戒极根断云何菩萨王位自在宫室男女亲属父母围绕受天妙乐而不生过此中问意更有何法能害此戒之根令善法不生极者即是具害一切善也问意言云何处世法中而不为所污耶然菩萨为众生故常须在世间必须有戒方便令不害其善也佛叹已令谛听即说言菩萨调伏决定善巧决定谓一切恶自害一切善皆由彼生即是自性之善也菩萨有二种在家出家若居家者受五戒句如前王位自在不妨行菩萨道以此五事也种种方便道时方摄自在一切智求谓方便具足舞伎天祠等种种艺处示现随彼方便众生四摄法摄取者经文也时谓观时非时不待不失如海潮也方谓随方处应以何法而入道顺世界悉檀也以方便慧具足故种种自在施为而摄众生置于一切智地不同彼无方便之五戒但自拘局志求自护也以观利益摄一切故入种种道乃至彼我入天祠示同学彼所学渐以正见引之以如是等方便无边故所利无限即以四摄之法引入佛道四摄如宝云菩萨藏等中具说也若在家菩萨如是持五戒谓不杀盗淫妄邪见于此五中以方便持之其余一切无碍务令引入佛道而已以此五戒为首而能成一切智地如来之位故云得无漏戒性成也由住此具慧方便是为学处也此本性万德皆具足戒即是无为戒也更重释之与前不异重叙以前未明也上云菩萨有二种谓在家出家此五戒句即在家菩萨所持以在世间有种种事务由持此五戒句及此五戒句能具慧方便故诸烦恼恶业不能害之由此因缘得成佛也故经云如是善戒善修学具信此劝持也劝持意者佛引古佛为证过去诸佛由持此五戒故处于世间同众生种种事业而摄取之不妨自行故得成佛万德圆具无漏自性之戒亦由此生也方便智具者此方便即是身印口真言心观本尊三昧以此为方便又有妙慧即观此三事从缘而生入于实相是故万行顿具而得成佛也如声闻经俗人所以持五戒者为防护身口令入见谛故今此中亦尔以此五戒句为方便而防护之令得成真言之行而见谛也非直在家菩萨然此五句诸出家者皆共行也复有四根本重禁修真言行者乃至失命因亦不应犯云何为四一谓谤诸法二舍离菩提心三悭吝法四恼害众生何以故此四是性染非持菩萨戒也。

　　以下偈文非持菩萨戒此性是染以上经文也真言行菩萨有此四重禁即同声闻四根本罪也若犯此者即断根本善业一切功德皆不得生如声闻经中断多罗树等喻也然大乘中无永断义更受自新即是生也若犯此者即非菩萨犹如声闻犯重非比丘也所以然者由此四事于菩萨法中是能性染能障一切功德令不得生故乃至失命因缘亦不毁犯也次佛又引证谓过去未来现在一切佛皆由具慧方便修行此戒而得修学无上菩提得大悉地者即是妙行之果谓成菩提也无有漏者性戒也方便离智学处亦说声闻大勇士入彼者经文也意言佛为声闻亦说具戒及四重等然以摄彼一类小根性故权作此说非为究竟是故此戒离于方便方便及智皆不具足也若能趣大乘学妙戒乃能具菩萨戒耳大勇士者指金刚手而告之言也佛以下劣有情无大乘志愿欲摄入长者之家不令久在贫里唐自疲苦而无所得故以此法而摄入之非佛本出世之意也故此戒者非是佛慧无漏不思议之戒若入佛无漏智即自证知耳(［已上受方便学处品了］)。

　　次说释百字生品第十九

　　尔时毗卢遮那佛观察诸大众会说不空教随乐欲成就于一切真言自在真言之王真言导师具大威德安住三三昧耶圆满三法(此安［住位］如在车上坐或卧或立乘之也)以美妙言告大力金刚手言勤勇士一心谛听诸真言真言导师即时住于智生三昧随乐欲一切真言自在真言导师大威德说三三昧耶圆满告言以上经文也上来虽说真言种种方便然犹未具故更说之所以更观大会照彼心机然此众中普皆贞实堪为法器乃复为说也复次为以不思议神力加持于彼令得法力堪任闻此妙法故观察之也诸真言如上已广说耳此是一字真言之心于一切真言最为上首当知此即不空教真言也不空者随一切众生有所见闻触知无空过者皆必定于无上菩提故名不空也复次随彼善愿皆能满足乃至众生大菩提愿亦能满足如大宝王在高幢上充足一切故名不空也一切真言自在者犹如如来为诸法之王于法自在今此真言亦如是于一切真言而得自在也以此因缘复名真言之王复名真言导师如多人入海依于导师乃至有所进达得大宝聚还归受用此真言王亦复如是为一切真言导师也导师即是救世者言此真言即同于佛也又复具大威德如来自在秘密神通之力皆由此生若行者能如法行即亦同此真言而得如此也三三昧耶坐者谓身口意三三昧耶也口真言身法印心本尊也座义更问之今谓即金刚坐也圆满三法者谓教理行果也教即上来所说今于教下满此三法究竟无余也佛出妙音告金刚手我今说此法汝大力勤勇士一心谛听也前说真言品即合说之何故不说至此方说耶为迷彼寻经文人也佛具大悲何不即说而迷惑众生耶答曰非有吝也但谓世间有诸论师自以利根分别智力说诸法相通达文字以慢心故不依于师辄尔寻经即欲自行然此法微妙若不依于明导终不能成又恐妄行自损损佗故隐互其文令彼自以智力不得达解即舍高慢而依于师以此因缘不生破法因缘故须如此也佛将说此真言导师即住巧智生三昧谓此三昧能生如来普门善巧智故以为名也百光遍照真言者谓从此一字而百法光明遍流而出也然此字若翻为遍亦不正当其理若翻为放光放光义亦未尽大都是遍出之意也百威德之光从此而出也此真言先归命一切佛乃说也。

　　经云金刚手此真言真言救世者大威德佛自即是一切法自在牟尼佛告金刚手此一切真言真言救世者成就大威德即是正等觉法自在牟尼(谓于一切法自在也)破诸无智暗如日轮普现即为我自体大牟尼加持应现作神变(本文云变化作变化也)随所欲利众生(随其所欲而利饶益之)已上不用也利益诸众生乃至令一切随思愿生起谓随彼心所思愿即令得生也悉能为作此神变无上句是故一切种类中(谓于一切所欲中谓诸欲中)谓于一切事中不如求此正觉句也应故当一切种清净身离诸障应理常勤修求正等觉句清净身离障谓行者自净其身令离一切障而修行之也一切种谓于一切方便色类中修也一切无智闇破日轮现同见自是我加持大牟尼现作变化众生利益乃至是众生等思起令发生常为作此变化最上句是故一切种种方便欲勤修应理当作清净我者以上经文也此真言即是一切法自在牟尼此即毗卢遮那之别名也此真言慧方便之光能破一切无智暗犹如大日出时众冥自灭普谓一切众生顿除一切无明之暗也当知此字即我所加持即同于我与我无异我即佛自称也我以此真言门故随类普现色身遍法界一切众生之类随彼种种喜见之身能一时普现其身称其心欲而为示现非但现身而已然彼心愿思念无量不同乃至一须臾间有无量乐欲皆能满足故云思发智也又复起彼入道之机故云发智也住位住此最上句也故此种种方便句应勤修学也若修者即得清净我此中清净我者即是毗卢遮那也然此字轮最中置此真言王次外一轮有十二字谓从伊至奥凡十二三昧声也次外轮布于百字先从ka 字等二十五次kā 等二十五次kaṃ 等二十五次kaḥ 等二十五以此中俄(上)若(上)拏那么五字是大空之点遍一切处故同布列也(又别时释云此五字［在别］外十二字同圆布之更问)若作五重布者此ka 等二十五字为第一轮kā 等为第二轮kaṃ 等为第三轮kaḥ 等为第四轮亦得也(更问之意未尽)其布字次第逐日右转也(［已上百字品了］［次品说此真言王之果也］)。

　　次百字果相应品第二十

　　秘密主若得入正觉大悲灌顶地自见住于三三昧耶句秘密主若入此世尊大智灌顶陀罗尼形示现佛事尔时佛世尊随住一切众生前而作佛事宣说三三昧耶句尔时毗卢遮那告金刚手秘密主言若佛世尊入大智灌顶地得三三昧耶令身口意平等为一也住立我见当此秘密主佛入大智灌顶陀罗尼形佛事示现者以上经文也大智灌顶地即是如来第十一地也由住第十一地入大智灌顶乃能作如来事故翻此大智地为陀罗尼身而作佛事也由此故能为一切众生而作佛事也陀罗尼形者谓总成向来真言轮而以为身即成普门身也由住此总持身故于一切众生前示所喜见身说所称机之法无有差谬同入佛智也。

　　尔时世尊随一切众生诸佛事三三昧耶句宣说随住秘密主观我语字轮神化广长无量世界遍清净门如是性一切众生欢喜令法界随类表示门亦如今者释迦牟尼世尊殊异虚空界流遍世界勤作佛事秘密主非有情性能知佛是语轮相流出正以觉妙音庄严璎珞生佛影像随众生性欲令发欢喜作现生者以上经文佛如上说已次告金刚手汝可观我语轮谓即观佛陀罗尼身字轮境界也佛以神力加持大会非但令秘密主观我语轮境界广长遍至无量世界清净门如一切众生本性表示随类法界门令发欢喜亦如今者释迦牟尼世尊流遍无尽虚空界于诸刹土勤作佛事大会非但令金刚手得观此事一切大会亦得同观此不思议神妙之境也所以者何此大智之身常住寂灭离诸因缘非有心之境离佛神力所加持则一切菩萨非其境界也佛既示已告言汝等且可观我字轮境界广长无量也长谓人所不及也私谓此即高也其广横遍于一切众生界其高竖穷佛界故云广长也如是广长之身普应一切从何得乎乃从此一字真言王而现此事也以一真言身示一切身以一真言字音而出妙声普周法界以一真言本尊之心普示一切智慧之境也释迦牟尼者即是此不空见之身普入世间而作佛事故此所示即是牟尼身也佛令作佛事即此释迦从毗卢遮那字轮而出然无二无别皆遍一切处以此aṃ 字同于大空本不生故当知百字之身亦如是也殊异者谓如来三三昧耶之身流遍世间乃至十方虚空悉遍无有虚空而不遍者当知虚空不可量身亦如是广长无际而作佛事也。

　　秘密主非诸有情能知世尊是语轮相流出亦捡华严心我妙音生诸佛等正觉妙音庄严璎珞从胎藏生佛之影像(形相也)庄严谓以语言庄严其相也从心胎藏生佛形也广长无际而作佛事也非众生知者即此佛之字轮上非菩萨之境若离神力则不能观而况众生知其所生之处及所往所住之境乎诸言音中佛为最上种种庄严六十种等以要言之以无相庄严也从心现生佛随类身由住此妙音三昧故普现其前随其本性令得欢喜信解也此后微妙音庄严胎藏者从一字而生名胎藏也从此一字为胎随彼生者以为影像如一镜圆净而对众色色既不来镜亦不往然而因缘和合影像炳然不生不灭不一不异不来不去不常不断即同彼体不可思议如来影像亦复如是无思无为而应一切皆随彼心令得欢喜而为现生作佛事也即以一佛言音能生一切佛事如六根净品尚能以一妙音满三千界况如来究极圆净之六根耶。

　　尔时世尊于无量世界海门(亦是口义)中法界成菩提殷勤劝发成就菩提出生普贤行愿于此妙华布地胎藏庄严世界种性海中受生以种种性清净门净除佛刹菩提场现佛事中而住者以上经文也由此大智灌顶无量世界海门门者所从入处之义也无量世界海口即指众流所趣所入之门也由知此无量世界海门故勤修菩提而此菩提者非是一菩提乃至遍法界之菩提也以众生无量故法界无量今乃普令皆成菩提已经异同入法界乃是大菩提之行耳尔时世尊于无量世界海门法界殷勤劝发成就菩提满足普贤菩萨行愿(普贤即如来功德也)出生普贤菩萨行愿以此加持故现相如后也于此妙华布地胎藏世界言于此者即此者索诃世界也于种性海受生(［种性谓受生处海谓［无］断广多也］)以种种性清净门净除佛刹现菩提场而作佛事(［谓加持作佛事无不遍也］)。

　　复次菩提如上无异同入法界此乃是大菩提之行耳若如是发行即是普贤之行如是起愿即是普贤之愿菩萨为此事由是初发心也华地者如净治平地帚洒清净散布种种色香味触可爱之华周匝端严而坐其上今此大悲胎藏之心地亦如此也胎是初起处即是如来所起处以从如来性生如来性生即是从是aṃ 字生也如是发心即是初地位也海谓如来种性之海也从此实性而生如来一切功德也胎谓从此以为根本由住普贤行如来从如来性海之胎藏渐渐具足一切如来六根之分也此普门身随众生种种心行差别性欲各异即以清净妙门而净其心无得究了如是净其心即是庄严一切佛土也行者如是住初菩萨地时即能以a 阿字门普现世界现如来身坐于道场而净法界轮即能遍知一切句谓成佛也亦能随所欲乐而满其愿不空过也故次经云复次志求三菩提正遍知句知心无量故知身无量求者乐心无量知身无量证身无量知智无量证智无量次复乐求者还修菩萨道也即是佛事也众生见彼道故即劝发以学道也。

　　复次乐欲勤求正遍知句者知心无量即是知身无量知身无量即成智无量知智无量知众生无量证众生无量知虚空无量证而得此秘密主心无量四无量而得正等觉即知众生无量知众生无量即得知虚空界无量秘密主以心无量而得四种无量(谓除心余身智众生虚空也)得已成最正觉具十种力降伏四魔师子吼云云成十力四魔降伏无畏师子吼此一切勇士智句最上学处百门于诸佛心说以上经文也此意言由入此大智灌顶门住菩萨种性故即知心无量以知心无量故即知一切身无量以知身无量故即知智无量以知智无量故即知虚空无量也所以者何一切法由心而有了达此即法无量即知身无量也称缘示现之身乃赴机度门之智应彼而起亦复无量一一等同虚空也以身智众生虚空无量故名为四无量也由此无量即从心生故名四无量心也若得此四无量心即是成正觉即是具十力降四魔即能无畏师子吼如是等事皆由住此四无量心住于最上一切法句而得成就故名aṃ 字悉地之果也此百门非但我自说一切佛亦同是说也此谓指上十力等功德勇士谓秘密主也如是勤勇士最上觉者句于百门学处诸佛所说心(意云所以成佛由学此百门心也)右百字果受用品谓随彼彼门有相应者受用也。

　　次真言百字位成品第二十一

　　尔时金刚手秘密主白佛言希有世尊以下偈说真言救世者(谓上百门王也)谓能生诸真言也真言救世者真言诸真言生知云何谁于何处大牟尼诸真言谁生云何谁说此一切大勇士说与愿者说以上经文也时秘密主闻佛所说得未曾有白言希有世尊说此真言救世者即是佛也如佛于一切众生有大归依救护之处此真言亦尔于一切真言中同于救世者为彼诸真言救护之处也如佛是一切归趣之处此真言亦尔为一切真言归趣之处也是大圣者闻佛说即以一字能生无量真言身口意差别随众生性示种种身说种种法现种种神变因问此真言云何生又谁证知生在何处问此三事也(更问未审)大牟尼叹也云何知一知者谁二于何处谓从何得也三谁生诸真言也四前问谁得知此后问生者是谁大勇士是佛也此一切愿说中上者说之也愿说中上也愿一切智与愿者说此即叹佛之德能与一切愿而满足之故名与愿者因请佛说也佛大法自在牟尼满如是说已世尊大法自在牟尼普皆遍法界毗卢遮那佛一切智告言善哉摩诃萨具德金刚手吾当一切说(谓为汝一切说之也)秘密最希有诸佛之秘要诸外道不能知诸大乘灌顶悲生漫荼罗(从此生坛灌顶也)调柔具善行常悲利佗者有缘观菩提彼常不能见(不可得［见］也)普遍皆世间悉遍者时佛为欲说此真言心法即以神力加持遍周法界悉有此言音而告金刚手也一切智毗卢遮那善哉善哉大众生金刚手大德说吾一切秘密第一希有诸佛之最秘一切外道以上经文也。

　　佛叹金刚手善哉善哉执金刚大德大德具万德也此法乃是一切如来秘密中之秘密于诸秘藏最在其上共所守护不妄与人第一希有难得之法也今此诸法之秘一切外道所不能知然外道有二种一者世间种种外道二谓佛法内有诸外道也以虽入佛法中而未能知如来秘密犹是邪见心行理外故亦名外也此法乃二种外道所不能知此佛法中外道即二乘人也佛既不妄与人久默斯要待机而与今何人合闻此法耶故次言若人于大乘中得入大悲生灌顶之法者乃合闻之不然不得也。

　　次又简之虽引入灌顶然须观之若其人性调柔质直具诸善行如是之人乃可引入灌顶之法也又有常悲者乃合引入漫荼罗也常悲者谓如有人于此时中有悲此时中无或此方有此方中无或亲处有而怨处无今则不尔于一切时处常有悲心又复广普平等如是之人乃令引入灌顶既得灌顶方令闻此非如常流布之经也此法华偈中亦当说简人可引之耳复次有缘观者亦不令得闻此法也佛法离一切相离一切缘若有相有缘即不离断常见故不得闻此法也今言无缘者岂是拨一切法都无所有耶非如是也佛法虽离缘相而以方便具足一切善功德神力不思议种种境界即相无相即无相而具一切相即缘无缘即无缘具一切缘非谓但空直无所有而已也具大意者谓具菩萨大行大愿发于大心如是之人乃可为说也。

　　前问从何生者今答从佛心生也导师即是佛也若随导师随所住处此真言即随彼生谓从一切支分生也彼有能知是内心之大我者谓叹此心也随其自心位乃至诸众生亦然者导师所住处八叶从意生莲华极端严圆满月轮中无垢同于镜于彼常安住真言救世尊金色具光炎害毒住三昧如日难可观诸众生亦然者此华台从心意生也即是观于自心八叶莲华此华不从余处生即从意生意即是华无二无别也此华台圆明如月清净无垢同于圆镜以世间更无物可以为喻唯有圆镜可以喻况令彼得意忘言然实过于彼百千万倍不可为喻也今此圆中有真言救世者具大功德真金色具有炎光住三昧寂然而住此当观此一字真言王从此真言王即观本尊或大毗卢遮那如上瑜伽法中说耳说未分明当更问之然上文彼具可引捡也害谓一切烦恼悉已除害其威光如和合百千万日威光猛盛犹七日童子不能仰观烈日而观其明今此光亦尔也彼一切众生观于日轮而不能见其本质今此佛光亦如此也经云恒常于内外普周遍加持以如是慧眼而了知于意明镜作心镜亦得也真言者慧眼而观是圆镜故当见自形色(［自见身形也］)寂然正觉相生身生影像身身所生缘上身有为有漏下身无为也意从意所生心生心生净意也常出生清净种种自作业(染污阿赖耶之业能生净业也)不净业除净业当现净业现已生光如电普照也。

　　次于彼光现圆照如电𦦨亦不取电义也但取种种杂色光圆满也圆满杂色光照也真言者能作一切诸佛事普遍内外当镜意知者镜即是圆明中华台当知此镜即是意当知此镜即是自心也以何方便而得观知耶谓即如上方便于二目置啰字以此慧眼而观实相圆镜之心故得明了现前也谁能观之谓真言行人也此行人即以啰字之眼妙慧光明而观华台之镜初作意外观宛然炳著于此圆明中如来乃至音声色像皆悉无边既如是明了即引之而为内身谓前来所观毗卢遮那之身寂然正受威光无际之观为己身即令己身同于彼尊于圆明之中寂然而住同于彼佛也以离一切相而现示相名真实相也所以然者此莲从意而生谓先以啰字置眼而观于心华台之镜即是外见即以外见而成内见即自了其心也故经云慧眼如是观慧眼持诵者镜观见自形色寂然佛相身身生缘意心生出常净种种自业次光彼电𦦨彼谓持真言者作一切诸佛事见若净我亦说作一切事意思以上经文也所云生者谓身语意生先观圆明佛像金色等当知从意而生即引外向内如身同佛身印语同佛真言言音心同佛心生皆从意生也即以生此生而能净一切业故云常净种种自作业谓离一切业也若离一切业即名诸佛也若如是觉知即能以圆光遍照遍照者即是作佛事也随身口意遍照庄严常作一切佛事即同毗卢遮那也谁能作此佛事耶所谓持真言者也此皆佛答金刚手真言所生处也谓此真言即从行者身口意而生若如是知即是内外清净而作佛事也经云自业者即是佛事也谓普现色身或示处处行菩萨道八相成佛诸本生事等无量无边以要言之皆是如来自业也若能如是知是成佛也持真言者由住前观次第方便此真言行是身有缘起更无殊胜起更无殊胜异于佛也故经云见者成清净闻说亦复然见闻触知者皆悉得清净此中能字是含多义也如意所思念能作一切事次光彼电炎彼谓持真言者作一切诸佛事若净我亦说作一切事意思亦然。

　　秘密主真言门菩萨行菩萨如是身中生缘起无有佛殊胜是也以上经文也师说未分明可更问之(且可思其义次第配也)像也缘起者谓观心八叶之华华上圆明同于净镜之类初时未即明了以啰字慧眼方便故渐自明了乃至于圆镜中又见自身即同一切佛等如是法生即是从因缘起若从缘起者观此不生门即入法界体性也以慧眼为因净镜为所缘无量自业等佛事从缘而生然实不自生不佗生不共不无因如中论等中所说也此法殊胜更无过上也皆说离一切相无对无缘而今作此观等岂不相违耶如从阿字生一切字生一切字时即离本不生义此亦如是佛以方便力故故无相寂灭法中而作此瑜伽之行无相之中而说诸相即此诸相即是无相也所谓相者即是从缘所生之法然实不自生不佗生离于八不即是第一无相不离于相而说别有无相也若作此说即同外人之断空矣然有难云今此观本尊身语意等种种境界即是相相者是世间法今说真言成佛之行而乃更明世间三昧有相之法何也故佛次引喻明之也。

　　又秘密主真言门修菩萨行从身所生影像者谓身影像起也身谓垢身影谓净身也此所起莫过于佛也。

　　如眼耳鼻舌身意等取如是彼自性空唯有名字所执同于虚空无所执着从因业生等于影像者即是相相者即是世间法今佛说真言成佛之行而乃更明世间三昧有相之法何也故佛次引喻明之。

　　如眼耳鼻舌身等四大种摄取彼自性空唯有名字所执同于虚空无执着从因业生等于影像者即是相相者即是世业生等影经文意也因如镜业如身如对镜而影现也如行者先观外缘心之明镜然引入己身若自佗平等无二即是瑜伽成也自身为因所缘是缘因缘合故有影像生若了此因缘即成等正觉也谁成正觉谓真言行人也此意者如世间五根等从四大因缘生业等生虽有相有缘然自性空即同第一无相之法今此瑜伽亦尔虽为有相而从缘生缘生实相即是阿字法界之体何得难言是有相也若了如是义即成正觉也故经云如眼耳鼻舌身意等四大种摄取彼自持集聚脚取正觉彼互相缘起不间断也中相续若缘生彼即影像生是故诸本神尊即我我即神本尊互相发起由互相生故从身生身尊身身生像天形谓生净生身以上经文也我之所起因于圆镜见明镜时自身影像现由先未见圆明故能净如来成正觉彼互相缘起如镜中生像像互相生因缘不断中自垢身生净身彼互相生不间断也间断中相续即是无间断也若从缘生彼即如影像生此明不离因缘也是故诸尊即是我我即是本尊互相发起由互相生故从身生身(［谓生净身］)如是尊形像生身所生于身谓垢身生净身净身即是佛本尊之形当如是解也己身心己身心净已又即同彼互相缘起无有间断故云缘生即是影像生也以内外相因更相影发展转相见故诸尊即是我我即是诸尊佛即是我我即是佛也身生形相生者谓从自身生也观己秘密主法缘通达慧通达慧缘法彼等互相作业不住性空云何秘密主意意生身影像能生秘密主通达是证果义至于所至处也此通达当言证也秘密主观此如前说镜喻心中明镜现像影时无有分别但从缘起今观此法为从镜生耶从面生耶如是求之皆无实处若从镜有无面亦应常有若从面有无镜亦令常对然俱不可得故知但从缘有而实常空此是法也因观此法得成证慧然此慧戏论永绝不可显示谈说若不说不度人复违本愿更从智还生法缘从佛因见法成佛成佛已复说法也亦可此从缘生复成法也。

　　譬如白黄赤等作意者作时染着意生彼同类如是身转以上经文也意言秘密主观法法性空寂之相因缘此相以慧而能通达也法是离诸相法法即是缘由观此入法性而通达法也若通达法即是达缘达缘即是达法互相发起也因知法空寂即是达法也由有分别起知法是空已知缘缘依法法依缘互相缘起是名诸法性空也若法如是性空云何从意生起愿经文彼等互相不住性空。

　　秘密主云何意能生影像秘密主譬如若白若黄若赤作意者此引喻也如人初见白时未明了次即生心分别此是缘耶此上无问也金刚手非为不知为众生故而发疑问若如是者彼从意意从心生谁能得知耶佛即说喻由如白何以故以异青黄等故心生此解即是从心生心世间尚尔当知从净心生净心亦然也染着意生者如见白时心作白解由此白故令心亦白也如比丘观白者见一切亦白见青者一切亦青也作时为于白上作白意成就也识心从白心生不从外起如人观白时即见一切白也如月灯三昧说如女人好自庄严照镜自见还自生爱着若智者观此从何生何处来一一观之不可得也由此言之从心生像还自生染若了知此但从缘生即无染着以此证于自是自心而生于心也彼同类如是身遍谓即是童女自见其身也若染即是生死若解但从缘生无有自性即是涅槃故云同类身遍也从内观意中下是偈秘密主又如内观意中漫荼罗以疗热病彼众生热病即除谓一刹那顷即是也刹那提婆无疑不同此天字也非意异曼非曼异意何以故彼曼一相故作意者观青黄赤白等如修可十遍处等想青色时一切皆青此青但由心生也以久久用作意意能生之此色随心而现心既能缘能生彼类也染是执取义当知从心意生与彼同类心既如是身语亦然也是故当知意中漫荼罗作三角形等。

　　次又引喻又如意中起立漫荼罗作三角等如上说且如除热方便作圆漫荼罗白色中有vaṃ 字或种子字而上安点等余类此可解也此点即除热恼为甘露味由作此法从心作之而能除热乃至刹那之顷彼病即除彼从心起也当知彼心不异于漫荼罗漫荼罗不异于心以一相故也言此漫荼罗与心无二无别今此法亦如是可解也。

　　次佛引喻如幻者化为男女等即此秘密主又如诸幻者变化作男子而彼男子又复作化秘密主何者为胜金刚手答言世尊此二人者无相异也何以故世尊不实生故二男子本性空故等同于幻如是秘密主事谓悉地等事等谓多也意中所生事皆从意生此二性空无所分别谓无二无别也从意及意所生彼二俱空无二无别也化人又复作化如是二幻何者居尊何优何劣何长何短何好何丑耶经云谁胜者即是问此二幻何者尊胜也答言此二无异何以故以皆从不实生故二俱本性空故夫幻而作幻而作幻者有何殊异耶佛因言汝且观此法如从心生圆镜等心即是镜镜即是心无二无别不可论其差别之相也若染心者即是世间若染离心即是出世间心也。

　　右此百字位成品说未分明当更问之然其大意以先修瑜伽故成乃至极大世间然不以此慧方便观空实相洗涤其心即犹是世间之法故须作此观行令入漫荼罗实相成大空之坛无所不有而毕竟清净此其大略也。

　　次百字成就持诵品第二十二

　　经云谛听秘密主真言救世者身身不异谓身不异彼身所谓处于心是而同彼真言之身前是有生之意后是净意也能令意净除也普皆有光彼处流出从净心中流出之彼即指前意也光与瑜伽相应而生由与瑜伽相应从彼心而生是光也愚夫常所不能知谓愚夫所不能知于此道不能了达也乃至身所生分分不异于身从身所生身也有无量多种也身既无量如是真言言说有无量如如意宝谓吉祥如意珠也随所欲利而得成就如是世间照世者身一切利成秘密主云何无分别法界一切所作随转秘密主又如虚空界云云。

　　佛告秘密主谛听真言救世身身不异意生意善令净除彼处流出普皆有光相应支分处愚夫所不知此道乃至身所生分无量多种经文也犹持真言故此言有异从意生意能善净除彼所流出即以此身不异彼身从自身生即是从意生由净除诸垢故一切事成也由有是德随诸支分流出光明而作佛事如斯等事凡愚所不能知由不知此道故得愚夫之名此道者即真言行也以成真言得悉地故从于此身更有身生谓欲色界等其类众多皆从一真言而出无量身口意如上所说从佛上中下分生无量门身此行人亦如是能随身分上中下或现四佛四菩萨乃至诸八部等犹如大悲藏中所说其数无量也又疑难云上说真言无相无缘同于大虚不可分别云何而有此种种事耶今喻如如意珠满一切愿乃至三事亦能净也若人欲其身净珠力故令其身如琉璃若欲语意净亦随意随分而得世法尚尔何况如来大宝耶是故无分别法界如大龙在宫不动兴心念而业力等降雨差别之味也以是义故于无相空中而现无量身口意普门之事即身可得不须疑也又喻如虚空非众生数而众生所依非寿者非摩纳婆作者受者等一切妄想皆除悉离分别无去无来然不异众生界一切众生依正作业皆由此成滋益众生成种种事不可以虚空能成一切事故便谓虚空有为有相也今此大空漫荼罗亦如是毕竟清净无所不有常住寂然而不空成就故经劝信云当如是知勿生疑惑也尔时世尊又复无尽众生界净除句三昧流出句不可思议句转佗门句宣说若本生无所有随顺世法当空云何知生修行者若自性如是觉不可得当虚空等心生菩提生当发悲生一切世间随顺以上经文也住无尽众生界净除谓本立誓愿欲净除无尽世界一切众生也以众生有垢故不能自度今欲为彼普开如来知见便得清净令彼身口意地皆得净无垢秽也当知此净除无尽众生句即是三昧流出句三昧流出句即是不思议句不思议句即是转佗门句转佗有垢为自性净转佗无明为如来明故名转佗门句佗谓众生也以转秽为净而说是法门也本生无所有者若本无所有随顺世间生云何当了知空(谓当云何知诸法空也)生此瑜伽者偈中自有问也是承佛神力有此问也若言本无所有随顺世间者彼修行者云何当令修行者生此空谓净空也若言无有者云何生此净空也若本无所有者此生随于本无即是本不生也云何瑜伽者云何识于空此空即是真言之性也云何生瑜伽者也若自性如是觉名不可得(谓观名字不可得也)正合为观观与觉同也。

　　当等空心生所谓菩提心生此引上明十喻也以觉本不生无相不可得故得此等空之心清净无分别等如上非但空而已即有智生谓菩提也应发起慈悲随顺诸世间住于唯想行即名为诸佛本来生无所有者谓如来了达诸法本自不生本无所有谓随顺世法度众生故有有谓普门示现种种方便利众生事从机感因缘故有而本无所有众生之性无所有由修行故知此众生之性本来空寂由觉知是性空故唯有名字而不可得也谓空性唯有名字毕竟求不可得此即是不可得空非如劣慧者执是空性以为实有也观众生同诸虚空虚空本性离于观照离一切妄念戏论如是了知虚空即知真实之理不应取是空法也此虚空以不可得故非是都无所有而实有其自性所谓空自性者即不空也当知此不空者即是虚空等心虚空等心者即是净菩提心从此净菩提心而生大悲心也所以然者行人了是菩提心已而作是念一切众生皆悉如是具有无量如来宝藏而不自觉知以是因缘唐受疲苦而无利益菩萨以此因缘故而起大悲心也由不了此心即生死浩然轮回无已了知即是涅槃菩萨以一切众生皆有可觉之性而不能自悟为是事故而生大悲将设方便而加救护也即以此大悲为除无尽众生垢故随顺世间而设方便以无尽众生界种类若干性欲根缘展转差别菩萨顺彼而化导之故云随顺世间也。

　　当知从想造立生所谓空从于相中建立之住于唯心已还得此唯心建立一切法观此为空空意谓空空之号从观而有亦但有名空从心生也如下数之法转从一二三之分异(言有此一二等别异也)此声分去声也勤勇空亦然乃至增长随次第即此阿字等想言唯想义如上此阿字即是想也自然智是佛谓佛所加持也若造立想空不空观察下数之法转彼从一二三为始分异如是彼空勇士乃至增长随其次第阿字此首字相应知加持自然智经文也前说得虚空心即是菩提心生菩提者觉也此心即言是空耶而实具足恒沙功德虽具如来无量功德而无相无名不可显示也如法相家说十二种空大般若说十八种空等皆为明此义也若但空都无所有性者云何成就如是不思议神变德而度众生当知此空是自证之理也想既空无所有名亦如是是处不可示言辞相寂灭若以如是自证之法为凡愚说之终不可得也当知此但有空名于十八空中最在其上即是诸佛大空而实不空也此中算数喻者犹如世间人下算之法最初画置一字以为其本(西方算皆［于土中］画之未已复画［之耳］)乃至亿载阿僧祇等皆从是生然最初未下算时本无是数从此空地本无算数之中而下一算若二若三乃至无量乃算毕已除去众位还空如本然所挍计之数下算者心自证知宛然不失虽从本无中立数今已如本而无有之然数法持在于心而无所失即是不有而有有而不有也今此阿字门亦如是从本来不生中为随顺世间故随次出身无量法门虽出如是无量方便然亦不异于阿字本性不生之义犹如彼数不离于一也以初算法从一起故一切数法皆不离于一乃至一万即是万一不得相离余一切数可解也今一切法不得离于阿字亦由是也然有论师又复引喻犹如虫行有无量虫相随不断而成道径或有种种方圆屈曲等相若离而异之各各自是一虫无复曲直长短等相也今此法亦尔于究竟自证不思议空法之中而具一切功德然从缘生无有本性不离于一本不生理也此阿字为首相应加持自然智者由自然智加持此字门故生无量语语有无量声声有无量理即同彼数之一一遍一切大空亦尔具一切法遍一切法此阿字亦然一切真言门皆从阿字而有犹如万像从空而有非直生一切字即此所生之字一一门中即显不生之理也。

　　次云秘密主观此空中流散假立阿字之所加持成就三昧道秘密主如是阿字住于种种间布图位乃至有形无形有相无相一切从阿字也置位谓种种庄严也观者谓令秘密主观此也谓住种种形像庄严而分别其位也此诸法本不生故显示自形自形即是阿字也于自形中显示本不生也观此阿字如是秘密主种种图位间布我观住不生诸法自形显示经文也观此阿字于空中流出世间万像一切世间皆从此生然本不生也阿字假立加持三昧成就证三昧具般若成万行皆由此阿字由此阿字得福慧圆满皆从此阿字门也此阿字能生种种之色谓青黄赤白黑乃至杂间有无量种及种种形谓三角方圆半月之类及本尊等无量不同若识此中真实之义无不举体入于阿字之门同于毗卢遮那也上来所说阿字门即是显示自身之我即我自身本不生亦无灭不生不灭者即是如来之身当如是观察也故云阿字以自形显示其德也次或无所得义从嚩字形显示不可得义此嚩字以证本不生也嚩字形现也即是下文言语道断之义是也此明何义佛言阿字具有一切功德或直从阿字门以本不生而显说之或从异门显之即是嚩等诸字门也其义虽异门亦有殊然所示我之自身本不生义无有异也若法有一是生即是可说之相非言语道断之法以va 缚字言语断心行灭故入阿字门以阿字故即知此缚不可说示也以下皆是异门之相或一切法中造作离故迦字形现此即明一阿字门然欲明一切法本来无作故现此迦字然此ka 迦字即明阿字义也如迦字若上不置横画即不成迦声所以不成者以迦中阙阿声也此迦字上头即有阿形当知百字皆尔下例可解若无阿声在中即不开口亦自无有声也。

　　或一切法虚空等故佉kha 字形现或一切行不可得伽ga 字形现或一合相不可得重迦gha 字形现(阿赖耶含一切染种子是含藏义)或诸法离生灭故遮ca 字形现(遮正翻即是死灭之义也)或诸法无影像故车cha 字形现(如世间法因日树等和合即有影生也)或一切法离生故惹ja 字形现或一切法离战敌故重阇jha 字形现(此是有此有彼义有此彼即有战敌也)或一切法离我慢吒ṭa 字形现(吒是我慢自高义对此即有𢍉下若有慢有𢍉下即有生［灭］不与阿字相应以阿声在中故即明无𢍉无慢之义也)或一切法离养育故佗ṭha 字形现(是滋养成立义如调和水土等而养林木等即得滋养然一切法入阿字也)或一切法离怨对故拏ḍa 字形现(怨谓一切向自身于一切处作恶恶即对非恶处为二也)或一切法离灾变故拏ḍha 字形现(是灾变义谓世间蝗虫水火之异及盗贼侵伐来等是也)或诸法如如离故多ta 字形现(若观有如如即有所观有所观故即有生有灭即不与阿字相应故如如亦须离也)或诸法离住处故佗tha 字形现(若有是处有非处即有是非心生不与阿字相应也)或一切法离佗陀da 字形现(若有此彼所施之物等不与道相应也如般若说也)或一切法界不可得䭾dha 字形现(界谓各持本位也诸法界形像万端界者众像在中之意也此界不可得也)或一切法胜义谛不可得故波pa 字形现(第一义谛亦不可得也)或一切法同沫不坚颇pha 字形现(沫是不坚义犹离不坚即阿字之德也)或一切法离缚故缚va 字形现(若见有缚解即有执心故也入阿字即无缚无脱以不生故)或一切法观无所得婆bha 字形现(观即观照也以观照成即有受生处若了本无即无生无观也)此中释婆字不合释此么字也此是空义别释之文误也或诸乘不可得一切法也ya 字形现(乘谓三乘凡乘船车之类有所至到皆此义也若有所乘即有所得也)或一切法尘离啰ra 字形现(啰是染义染污谓令清净色染污此即是尘染也诸法离一切垢［故］)或一切法无相逻la 字形现(若有相者即对无相与阿字不相应)或一切法离寂故奢śa 字形现(奢是寂然义若有寂然即有散乱无寂无乱法体如是)或本性愚夫一切法沙ṣa 字形现(沙是愚夫［无］识义愚智为二不与本体相应也)或谛不可得娑sa 字形现(此谛是真实之义谛非谛为二是世间法也)此是现字形也现字者(一切法门功德皆在此中也)或一切法离因诃ha 字形现(诃是因义若有因即有果即是生灭法也入不生门无因无果佗仿此烟)。

　　秘密主随入此等一一三昧门秘密主观是乃至三十二大人相等皆从此中生阿字乃至诃字等于一切法自在而转此等随现三藐三佛陀随形好成就及此等三藐三佛陀随形好秘密主一一三昧门随入见秘密主乃至三十二大人相等皆此中生经文也即此一一字有三十二三昧门此三十二门互相入故能成三十二相也谓上迦字等二十字也啰等八字及此四字并为三十二也一一字中三昧皆具三十二相也。

　　次俄若拏那么五字一切法中自在而转此等正等觉成随形好成就随现经文也此五字遍于定慧中亦能成三昧亦能成智慧能遍成如来八十随形好也是故修真言行者当识此等字义若真言中有此等字者随义相应即知意明如此事也以明如此义故即知此真言有如是功德力用等也此中有一偈从秘密主真言门菩萨乃至百字生三昧耶此是别处文不和入此本文误也不解此诸佛广作我亦得成一切佛人中尊者如上三十二相八十种好等一切成佛之因一切功德皆由此广衍而得成就一切佛由此行得成天人中尊若行者如是行者亦得成人中尊也右百字成就持诵品竟。

　　毗卢遮那成佛神变加持经义释卷第十三
卍新纂续藏经第 23 册 No. 0438 大日经义释


　　毗卢遮那成佛神变加持经义释卷第十四

　　沙门　一行　述记

　　百字真言法品第二十三

　阿字第一句　　明法普周遍　　以字而围绕
　彼尊无有相　　远离于见相　　无相诸圣尊
　而现相中来

　　复次秘密主于此三昧门句以空加持于一切法自在得成正觉是故此字即同本尊阿字第一句明法普皆围绕无相彼尊现离相无尊相中而来者佛为欲满彼修真言行者令圆满故复说此三昧句也空者谓a 阿字也a 阿字即本不生不可得空也由此毕竟不可得之空具足众德普摄一切佛法也此摄于梵音是摄取之摄如摄取诸物令在己身之义也由以此空加持力故能摄一切法成佛也此中自在者梵音与观自在之自在有异此是摄取义谓能摄取一切法也如王者于其境内随意摄取皆得自在如来法王于一切法自在亦如是也是故此字最为尊者言此字即是尊即为天为神天者众中之首此字亦如是于一切法中最为其尊犹如世间地居天中帝释为第一诸世仙圣中梵天为第一诸圣智中佛为第一此a 阿字于一切真言门中最为第一也由此一字成无量功德故无上也明即真言之别号也明法普皆自围绕者谓从一字亦无量字生无量明周匝围绕如前所说字轮也虽有如是围绕而体即空寂灭无相于无相中见相即是相中而离于相又于无相之中而现有去来等事普应世间当知皆是真言不思议加持之力也以a 阿字加持自身故即同于此空于此字中而成就一切佛法犹如世间万物因空得成而空本体无相于无相中而现种种形声也尊是义字是相即与前品义同也。

　声从于字出　　字生于真言　　真言成立果
　诸救世尊说　　当知声性空　　即空所造作
　一切众生类　　如言而妄执　　非空亦非声
　为修行者说

　　声字出字真言生真言生果成就一切救世者声空知即空所作世间一切随类如言而妄执非彼空非及声二修行故说即声通达入即三昧证依法置相应字照明阿字句多种真言想经文也依于a 阿字阿字即同虚空当知本来离相离相而有来去之相从阿字而有声生阿字既本空所生之声亦本空也所以者何此声者约缘而有谓依喉舌腭等众缘相待触而有众声生但属众缘无有自性而此能生众缘亦复从缘当知即是本不生也约字有真言生真言生即有果成就如是即救世者所说也若识此声即与空等从空而有声表于字空声相依若能知此者所作世间事业其相万端皆不出阿字门也以随顺世间故有分别而起不了者依此而生种种忆想执取之心然而实虚空及声二俱离故即此偈互相释也即入声解脱(［谓于声得自在即证于三昧了知也］)即是真言行者所说也若了知者即声表于空空示于缘互相释也此合移入二俱空中也即声即空即此理即具万德以识空声等故即入真性之理入真性即是住三昧也与此三昧相应即是法也(更问)虽本不生而生一切法即百字轮青黄等种种色方圆三角等种种形乃至无量不可说等差别之相依此而照明也自佗皆空从空立理皆是加持用也进入者通达也由住斯理即是住三昧也。

　　依法置相应此相应作和合亦得也置与布同也以此字为照明照明谓成其德也一从a 阿字等类意例一切字也多种真言想想谓有所分别义例此于一字明解一切真言义也想改为分别种种真言名谓由一字中现无量义现无量说于一切众生之类中各现无量言语皆从此一字生也于此中立众多真言名也证此理者依法置相应字即是上来一字中置无量字形色各异如百字轮等皆依此而现应如是照知而观察之当知此阿字有无量义无量种种差别真言亦如是也此字义乃是自本来今佛佛道同有此真理之字义也乃此成自然慧之妙门真言等行非世间人所立也即此如来自然智门非是始起亦非如来为一类众生故创立乃佛佛道同法位常住虽从本自成亦要因缘方便乃得明白显现也此中但明一字然百字法门皆可知故言百字门谓举一字则百字可知也法谓众多义非达磨之法也谓百字之轨仪也于百字中生种种德名法也。

　　次菩提性品第二十四

　　即腾百字法品中义而说喻也犹如虚空方一切无所依(犹如虚空一切方遍依常如是一切法真言救［世］常遍于一切法而无所依也)犹如虚空物(谓烟云等)虽见无所依(谓空等中虽见一切日月烟云等然空无所依也物等不依彼空也)真言救世亦然非彼之所依如教说虚空(世所极成也)远离于三世真言救世者亦离于三时依真言救世者同虚空三世等离经文也犹如虚空遍一切方所一切万有皆依之而得成立然虚空无所依如是一切真言皆依于此真言救世者而此真言本不生体都无所依同彼虚空遍一切处也此见是现见现量见烟等不染空亦然也唯住于名趣远离作者等虚空但假名(［谓有种种假名也谓世人说为虚空但是假名也］)导师所宣说又如世间观于虚空谓有所见而实虚空离一切观不与眼对也又约虚空具一切相而非此空具一切相空亦不入彼相中自佗俱离当知此真言救世者亦如是与虚空无异也虽无所不有而毕竟清净体同虚空虽同虚空毕竟清净无法可得而无所不有无所不成也又如虚空离于三时即过去未来现在也真言亦尔随世间故说有三世谓当修已修正修当证已证现证之类而实真言之体出过于三世等同于虚空况随顺世人说三世耶救世者谓约空见种种法此法既从本不生而生当知此体亦同根本也。

　　唯名行位作者等离虚空假名字等宣说道非名依所有如虚空真言亦然真言自在此假字见经文也唯住于名行此行亦可为趣谓有名趣谓唯名之趣亦名是趣也唯立于名趣(［今谓即是言路之义也］)虚空假名等(［此等是顺世间故立此名也］)假施设也前偈云空但有名后偈意云此名亦同于空不可得也如虚空唯有名字而不可得离于作者如世间人以分别戏论故取是空相以为实有而生种种妄计或言虚空是常或言众色所围此孔穴中是虚空相或言此空依作者处而生此等诸见无量无边如经论广说以要言之皆不离断常二见乃至二十小乘师亦立空法以为实有以是因缘有无量过失。

　　名亦无所有等同于虚空真言主亦然现住于假名(谓现量假立也)非净秽受生或果亦不生(［此或是多种义也诸果亦不生也］)若无如是等种种世分别于彼常勤修求一切智句(［谓志求此也］)。

　　今此中云虚空者即是不可得空即是大空空亦复空但有名字而实体即不空离空与不空之相也导师以方便故假以言说以开悟众生然亦空名字亦不可得若有名可存即是有相有相即心生灭不入实智云何得名阿字自然之慧实相之智耶如空无所依当知真言亦如是毕竟无所依佛以方便欲令众生普门入于佛慧从空立假令依此假而志求于理空既本体无生从空所依之假从何而有当如是生于实见也如是知见即是菩提之性菩提性者不离真言耳此真言之义即是菩提离此之外别有菩提无有是处也。

　　非火水风地非日月等执非昼夜非生老死非损伤非kṣa 刹na 那mu 牟hu 呼rttā 栗多非年岁等非成坏劫数非染非净受生果或亦不生若一切无畏如是等分别种种世所于彼勤修常作一切智句乐欲经文也言真言之性非地水火风等如虚空遍地水火风此四依空成一切事而空无依此真言中地水火风等不思议用依a 阿字门而此a 阿字非地水火风之句也非日非月即九执等曜皆世人所立非真实也今此菩提之性无明无明等差别云何得有昼夜之异耶离于因缘实相常住即是大日如来之体云何不离生死耶害是损伤义亦是衰秏义也而此真言之性常恒无变离诸衰恼变秏之事无有时分劫数成坏之相当知如是正观真言之性不依于妄执也乃至劫初时不成劫尽时不坏其本无始其末无终故离劫数时分等也以无所不有故非净毕竟空故非非净一切众生以此阿字而具一切垢秽之法如来即以此a 阿字而成一切功德故非净非非净也若言从观而生以有所观有所成故随行受生真言皆离此也乃至从净观功德从无量功德而受意生之身亦复皆空故无受生之果也以此等皆是有所得法而真言之性自然实智于一切法都无所得当知如上种种分别非真实见其数无量以要言之真言之性皆离如是世间分别之见也若了知此而如是修真言之行即是一切智句也乐欲者随意即成也句是住处义一切智之住处即是佛住也当知菩提性等于虚空虚空等于菩提性菩提性者即是阿字门一切智句也。

　　次三三昧耶行品第二十五

　　尔时执金刚秘密主白佛言世尊说言三三昧耶云何说此法为三三昧耶如是说已佛告执金刚秘密主言善哉善哉秘密主汝问吾如是义秘密主汝当谛听极善作意吾当演说金刚手言如是世尊愿乐欲闻时金刚手问此三三昧耶法言此者前已说之而不周备腾上而问故言此也问意言此三三昧耶者何法是三三昧耶佛以此问是大事因缘故加叹已而诫令谛受乃至唯然受教如文可解也此三三昧耶大本中广释可有一千二百偈今此中举其大宗余义不出此门也佛言有三种法相续(［相续是其相生也］)除其为障与无障相应言障除即是无障相应生也名三三昧耶(由与瑜伽相应无障即三三昧耶也)云何彼法相续次佛答中初三法者相续不间断是三昧耶义然梵音相续与障义同亦可具含二旨也以相续若有间断即非三昧耶此即障生故兼二义也所谓无间相续者即是言行相应心口相应一发心已身口所行不相违越口有所誓心行亦如是修之名三昧耶也。

　　经云初心不观自性(［本性也初也］)从此发慧如实智生(［谓了实相了是智也］)离无尽分别网是名第二心菩提相无分别三菩提句秘密主彼如实见已观无尽众生界悲自在转无缘观菩提心生所谓离一切戏论安置众生皆住无相菩提(［谓此大悲愿也］)是名三三昧耶句此三中最初但能发心誓欲成佛然未能正观如来功德不能了知以何法而得成佛未能具有观照之慧但有求佛之心而未能了达自己身之本性有何功德但有此慧性能于生死中最初发心而求佛果此是初三昧耶也从此心后得如实智生谓能以慧决择了知此是功德此非功德等是处非处邪正之相以得如实智故能离无尽分别妄见之网善灭诸戏论安住真实相中然此实智即是菩提心也三昧耶是等义此心等发名三昧耶也初心虽未具实智然亦誓成佛度人即是等心故亦得三昧耶名也从此第二心相续无间无障故次即于此真实句中了真假已于一切无尽众生而起大悲心是第三三昧耶也以一切众生皆同此性而不能自了而受生死轮回无际我今已自觉了当普开佛之慧光令悉如我即大悲也由见实故非实自除非从外有法来入身也除妄时实相自现也上说此经有三句义菩提心为种子即初句也大悲为根即第二也前以大悲为根今乃居第三何耶此中以照了为根以能照了是非故方能生悲义相成也第三方便为究竟此云大悲亦相成也由兴大悲故施方便而摄一切此三事从初至后相续不间名三三昧耶也以住真了妄为彼众生故而兴大悲除一切众生戏论从此以后即以方便而作佛事也戏论者如世戏人以散乱心动作种种身口但悦前人而无实义今妄见者所作亦同于彼故名戏论也菩提众生住者为令众生住于斯法如我无异即是安住诸子秘密藏中之义也。

　　复次秘密主云何三三昧耶最初名佛心初心等正觉第二名为法彼续次生心所谓名为僧此三三昧耶导师如是说住于此三等修行菩提行次种种导首(［谓广流布种种道门］)为利诸众生当得成菩提三身自在转引摄诸众生次三三昧耶初以大悲方便成佛次从佛有法次从法有僧此三即一体其实无二性以是等故名三昧耶也(［前别时解云sa 娑是佛ma 么是法ya ［也］是僧义也］)。

　　复次三三昧耶者谓住此三昧耶即成菩提住菩提为众生故现种种色说种种道当知即以此心能摄三身是三昧耶义也如上说三宝是三三昧耶也三昧耶是等义即此三宝等故名三三昧耶从此三三昧耶次具三身亦名三三昧耶也住三身故有利益之事利益何等即是利益众生也住三身中示现种种道亦摄得众生摄是自在摄取义也。

　　秘密主佛正教表示作一身加持所谓初变化身者教即十二分教也此中种种方便秘密主三藐三佛陀安立教故以一身加持所谓初变化身复次秘密主次于一身示现三种所谓佛法僧复次秘密主从此成立说三种乘当广作佛事现般涅槃成就众生利益众生皆一身所持所谓变化身也由住三昧耶故有如斯利益也。

　　次于一身中示三身谓佛法僧也即是一体三宝当知皆是从一身之中起也此中三三昧耶皆相承次因前生后也次承上复有所生谓示说三乘广作佛事导利众生所作办已入于涅槃涅槃之后复成就无量众生也谓一类众生佛在时未能发心因佛灭度或于遗法之中乃成就皆是也。

　　秘密主观彼解了三三昧耶诸真言门修菩提行诸菩萨等于真言法则而作成就彼不着一切妄执无能为障碍者对此有异名为余不欲懈堕无利谈话不信心广积集资财复应不作二事谓饮诸酒及卧床上秘密主观彼三昧耶知诸真言门菩萨修行真言法持诵彼不着一切妄执住无为障者经文也。

　　佛告金刚手观彼上来所说皆由住三三昧耶由住此三昧耶如法持诵心心不间所谓不着一切妄执也由妄执故诸障得生若住此三平等者即不着一切妄执即此三平等者即是菩提诸障何由得生耶此即是离一切障之大宗也复有余障生之由谓不欲(［即于此真言行中以有障故歘尔无由乐欲是也或由不欲心生故障得入之也不欲即是不愿求等也］)懈怠(［以不勤进故如钻火未热数息即障入之也］)又无益谈论于真言行不念诵不勤修行以此虚度时日亦尔障得其便也又不信(［由不信故障得便也］)又广聚资财以求时纷动守护勤劳失时受苦以如是等种种因缘令行者为障所得便也以上皆是障生之缘复有二种谓不得饮酒酒是生障之缘此第一也以饮酒故诸不善得生故也又不卧床上此第二也以安寝床上生种种欲心放逸之想故不得也当敷草藉西方持诵者多用吉祥茅为藉也此有多利益一者以如来成道时所坐故一切世间以为吉祥故持诵者藉之障不生也又诸毒虫等若敷此者皆不得至其所也又性甚香洁也以此草极利触身易破如两刃刀形也行人持诵余暇而休息时寝此草藉若放逸自纵即为所伤故不得纵慢也又佛所以自藉此草者除世间憍慢心故为太子时种种逸乐坐卧宝床宝机承足等若出家犹习之即与本在家无异以能舍如是事而坐草藉一切人天皆生敬心亦效除慢心入正法佛尚如此况我等耶行者观如是功德故修行此也。

　　说如来品第二十六

　　尔时执金刚秘密主白世尊言。

　云何为如来　　云何人中尊　　云何名菩萨
　云何说佛名　　导师大牟尼　　我于此有疑
　愿断我所疑　　菩萨大名称　　弃舍疑虑心
　当修行大乘　　行王无有上

　　尔时毗卢遮那世尊观察诸大众会告执金刚秘密主言善哉善哉金刚手汝能问吾如是义汝当谛听极善作意吾今演说摩诃衍道颂曰。

　菩提虚空相　　离一切分别　　乐求彼菩提
　名菩提萨埵　　成就十地等　　自在善通达
　诸法空如幻　　知此一切同(［谓知此一切皆同也］)
　知诸世间趣　　故说为佛陀　　法如虚空相
　无二唯一相　　正觉十力具　　是名三菩提
　唯慧害彼者(［唯作以亦得谓以慧害烦恼也］)　　自性无言说
　自证之智慧　　故说为如来

　　此下依梵本经文大乘道虚空相菩提一切分别离若彼菩提乐求菩萨名此答菩萨名也虚空无有相菩提亦如是犹如虚空无相无分别又虚空无相而众德所依万像依之而立菩提亦如是毕竟无相无分别而具一切功德也于如是实相欲求证达是名菩萨。

　　次释佛义此下梵本经文十地得成自在善通达知法空如幻此一切同趣行知一切世间于佛得名此答佛义也谓满足十地自在通达于一一地中皆善通达而得自在了知诸法同于空幻又知众生深心所行心所趣向以有斯德故一切世间号之为佛佛之名觉字因斯而起也此下梵经文虚空相法无二唯一相十力佛是名正觉亦号释迦佛义也前但云知法空如幻今云虚空之法一切无相即以此中了达故以十力遍知一切法无所不知如菩萨藏经中说十力甚广也此菩提如虚空无二相于一相中心无所住以此故得佛十力由正住此十力名正等觉也佛与正觉名号殊而体一也善调身口意摄伏自在故能降诸魔非但降于外魔内障亦遍降伏之世出世中以为尊故复号人中尊此义经中阙文不释余处如是解也。

　　已下梵经文慧害唯无言说自性自证智说此是如来此答如来名也此慧能害无明故云慧害虽不云无明然所害者即是无明其义自显也此自证境界出过语言道以知自证非可宣说而授与人住如此智故得如来名也又如佛之理自然而证名为如来又如诸佛所行之道自然证处我亦如是而去故名如去也大本中具答此各有百余偈传法者但略其宗要各一偈答之其大意亦具也。

　　次世出世护摩法品第二十七

　　外典净行ve 围dha 陀论中有火祠之法然大乘真言门亦有火法所以尔者为摄伏一类故以佛ve 围dha 陀而摄伏之然其义趣犹如天地不可相并今欲分其邪正之相令行者无复余疑故传法人于此品中广出缘起也佛欲除彼未来世中诸净行者我慢心故自说本生作梵王时演外典ve 围dha 陀之法令彼邪宗心伏然后说此真言门正行也。

　　复次秘密主往昔一时我为菩萨修菩萨行住于梵天行菩萨行即是梵住此梵天也时梵天问言大梵欲知火有几种时我如是说言谓对彼作如是说也彼火名我慢自然次梵天子所生火名以pa 簸va 嚩kā 句是世间最初之火谓我先世行菩萨道时示作梵王尔时有诸梵行学者而来问我火祠之法有几种火我具说之今成正觉乃证前说为非今说为正是故行者当从今正行之火法不应用先虚妄不正之法也。

　　以下次分别邪宗火祠之法皆是围陀典中所说也先说火神之本最初是大梵王以彼有如是计一切皆从我生有如是我慢故又计自然常故得我慢名及自然之号即大梵王也次梵天子名梵天子即是大梵王意念欲有众生而彼应念而生大梵天王以为己所生子所生子者此是梵天子是彼天火天最初也(［自然生者］)。

　　次梵天子所生pā 簸va 嚩ko 句(［此是世间火天名也］)从此以下次第相生皆是彼法中火神也但供养而无用处也。

　　梵饭子(是火天名即梵子之子也)pi 毕ta 怛ra 罗(又其子也)ve 吠śva 税na 囊raḥ 啰(又其子也)ha 诃va 嚩no 奴(其子名也)ha 合vya 毗vā 嚩ha 诃naḥ 囊(又其子也)pā 簸śa 说saṃ 三bhya 鼻to 睹(又其子也)a 阿tha 闼rva 末ṇa 拏(又子其也)pra 钵ṣi 佗ta 多(又其子也)pu 补ṣka 色迦(二合)ro 路dhau 陶(又其子也)已上皆供养者也置胎时用者(是净行者初娶妇置胎时［用］［ma 忙ru 路to 多火［也］用此火神名ma ru tā 咒加之也火神名在经中此不出也下同］)。

　　欲后浴时者(［彼受胎六月夫为其浴仍结［髻］为相以此火神名真言也名va 嚩ha 诃dā 那na 囊火］)浴妻之时用maṃ 𥌋ga 蘖lā 卢火生子之后者(［生子七日后浴妻又母解发用此火神也名pa 钵ga 伽lbha 补火］)。

　　立名时者(［其子既生请仙人作法立名之时用也名pā 簸ṭi 体vo 无火］)。

　　食时用此火者(谓子［能］食时父母先以此火神咒加持苏等然后啖之围陀一一有方用也名śu 戍ci 指火)。

　　为子作髻时(谓子渐长剃胎毛［髻］时留ṣa 朱ḍa 荼之髻用此火神也名ṣa 杀bhi 毗火)。

　　受禁戒时(是童子渐长与持本族戒时也有文阇草似此间佛［前］竹治之作绳三股线系身络背持曲［枝］即古云［三歧枝］也名sa 三mu 谟dbha 婆vaḥ 缚火［军持披鹿皮衣其服戒也持戒十二年常乞食持赤铜钵乞食时作此言有［者施］住少时不得即去归至火炉分食为三分浴已取一分食供养火神取灰印三处参父母师已以一分食与其随彼食与不食任意也然后自食一分于十二年中勤苦学韦陀法十二年满方出梵种为娶妻也名sa 三mu 谟dbha 婆vaḥ 缚火］)。

　　禁满施牛时(谓戒满十二年已须报师恩以物报偿并母牛及犊子施师师受已又令彼婚故说娶妻因缘告言过去劫初梵王下世间修牛形而行淫欲因生种类由此有婆罗门种今此母牛生子即是其遗法尔宜效之继存梵种乃至广说尔时用此火加护彼皆火神名［也］su 素rya 里耶火)。

　　子婚时(然彼婚法娶妻时诵火神梵天本咒大意言梵天本意［云云］我今继行梵天牛行今此产门即同梵口而生四姓乃行［牛］行也名yo 瑜ja ［者］kaḥ 迦火)。

　　造作时者(［即以下供养等诸业初受此法时火神名别以后造作又随事别有火神咒等也u 邬pa 波na 那yai 易kaḥ 迦火］)。

　　供养天神者(［彼法供养时取铜作碗有两柄即华果叶及米等诸食盛满之其法云一切天神皆供养也［供养］如家中井灶门户堂屋之类一一皆遍每处持［一］撮食与之而诵其神之咒乃至门户施竟余食置屋上以与先祖等及饿鬼也名pā 簸va 嚩ko 句火也］)。

　　次造房(用梵火造立房等亦须以法加之便成净法不然不净也名pra 钵罗hma 罗火梵也)。

　　行惠施时(即施其类也此净行者不与三姓［语］物［彼］亦不与之但于自类而行施也施时称此火神名以咒加之本意云此物从梵天得今还施其［梵］汝亦是梵天也下句亦云svā 莎hā 诃名śaṃ 扇tto ［都］)。

　　缚羊之所用时者(［谓戒已满梵种已出四姓已具得杀羊而［食］也彼法云梵天生四种故娶妻四姓之女各各生子即是梵天生四种也然所生子自有优劣其杀羊时首陀所生之子侍之刹利所生之子杀之毗舍所生子割之婆罗门姓所生子食之当其时亦以真言加之此即婆薮仙［人］遗法也名a 阿va 缚ha 诃nī ［宁］］)。

　　触秽时者(［谓失净法如沙门犯戒也谓有时放逸不觉人截割其发或络身绳断或三奇杖折或食时为首陀触等欲忏悔自罚集三二百同姓者大众中自悔尔时诸净行者同声言日月诸天证知此人从今已去复清净如本也时忏悔者［因大］供养彼等尔时用此火天神咒加法也名vi 微ve 吠ci 至火］)。

　　熟食时者(［彼法凡欲作食［时］先取生［米］物等以此火天名咒加之成净方熟之若误不作则失法不成净食也名sa 娑ha 诃sa 娑火］)。

　　拜日月者(［彼行法［者］日未出时合掌东方望日日出即拜谒诵咒以此火神法作之至日欲没［又］向西送之如上法每日如此又有都集处多人同作也［日用ha 合vi 微je 誓ya 耶火归已至月出时又于家又迎候礼敬所用神咒亦别也月用ni 你dhi 地］火也］)满烧(［此是施火食法取食盛满于一器炉中烧之也［名a 阿mṛ 密栗ta 多火］］)。

　　息灾(凡灾事令息用此火神咒名da 那ru 噜ṇa 拏火)。

　　增益(用息灾等神咒言此威猛如劫灾之火［其］势猛盛即火神真言名也［名kṛ 讫栗tā 旦ntā 多火］)。

　　除障(［即降伏也即用忿怒火［神］名也kro 忿dhā 怒火］)。

　　摄召(谓凡所求事欲成及令人喜见等也用迦kā ma 摩no 奴火)。

　　烧林木(［彼法不得焚林木等然有时稠林枯萃欲烧之令更新茂义用此法也使者火］)。

　　暖腹(谓贪已［令］身中火暖腹中食令消化其食无病等用也其真言意云以持我身若从我身出即我子也名ja 社ṭha 咤ro 路火)。

　　授诸火食等用(更问用bha 薄kṣa 叉火)。

　　次海中火名va 嚩ḍa 拏vā 婆mu 目kha 佉劫坏时火yu 瑜gā 干nta 多火但举其名无用处也(净行有在家［出］家若出家者从童真行即入山［求］道乃至得五通无此娶妻等法也)。

　　右以上皆梵行事火者邪护摩之法佛为显正故腾出已方辨真法也秘密主我于其时不知彼诸火性作诸护摩亦非护摩行以下又偈也。

　又非得业果　　为汝诸仁者　　已略说诸火
　修行吠陀者　　梵行所传读　　此四十四种
　我尔时所说(十二火次说也)　　我复成菩提
　说十二种火　　彼火复云何　　智火最为初
　名大因陀罗

　　佛意言我尔时为大梵王以诸梵众来问我依韦陀典而演说之令彼依此修行获得世五通等事然我尔时未了火之自性及其业用以不知故当知尔时所作之事不名善作亦不得名为护摩非行非业亦不得其果及我成菩提时方了火之自性及彼方便作因果等所谓火之自性者即是如来一切智光也佛所以如此说者欲伏诸外道分别邪正令彼知有真护摩故以诸净行等于所宗ve 韦dha 陀之典自谓秘密而生慢心今佛自说ve 韦dha 陀原本而于其中更显正理真护摩法此佛ve 韦dha 陀当知最为第一秘密之藏彼闻已生希有心即生信解也我昔未成正觉无所晓知略说如上四十四种火法广则无量如彼ve 韦dha 陀典中具明今成正觉复说真慧之火十二种法所谓能成大事除尽一切垢障之暗而成大事不同往昔邪道非法之行也。

　　第一名为智火方名称色黄端严增威力与火光焰三昧住知智满足此中智火者即是菩提心之慧光也形方色黄即是表金刚座也端严者是内庄严言此智火本尊之形具一切佛功德故也增威是外事谓十力等用也此智火者其性如是内外功德庄严圆满能与十力故名增威也由识此火故烧无始以来无明薪积无复遗余如劫烧时火灰烬皆尽荡然无垢一切如来功德自然成就也然此火神即名为智其相端严作金刚色以圆光𦦨鬘而自围绕处此光中寂然正受三昧由住此三昧故智性满足此智光者即是vai 毗ro 卢ca 遮na 那之别名也即以此尊而表此智若初观即观此火神能成一切事若深了其性即如上说也此中方坛者梵名ma 摩hā 诃ī 因ndra 陀罗是帝释尊之别名又则金刚轮别名也智是内证其外发之表作金刚杵形此方座形与相似也然但观四角之坛中有本尊即是也<PIC>X23051001.gif</PIC>(此杵头有四角形也)上云增威者若作形像所表而论即是体貌圆满丰备之言也然据理之言即心法门也然火有二法若但修瑜伽者唯观此尊形表之相而诵智火真言(其名即是也)即名内心火法若顺摄世间故而作坛者当作方炉而周匝有光焰自身亦着黄衣想炉火中有此本神住三昧如上然后所作事成不然不成也此法与息灾相应是坚固法也此配初菩提心即a 阿字门也由此因缘智具足也。

　　第二火者名为行满即案名表义其梵音亦即真言也初发菩提心次修于行其行满者即名为佛也(［私谓此即大悲为根次菩提心种子阿也］)其形如秋夜月光晖照朗四面周匝身服白衣具种种德(［谓身端严肥满可喜也］)其右手持数珠左手令持军持也此像住于月轮中也如上所说即是心性圆明清净之义以此妙行之火焚于垢心戏论秽恶之薪也若作观时亦即观此为本尊形也上文云皆体如来内证之德彰于外故以法门表示故也若外作者为圆炉以白檀末涂以白华等为供养自亦著白衣此是息灾法也灾有无量谓外世间如水火虫霜降等种种灾秏及内身一切病恼之类其相万端自身佗身皆能净除之也又无始以来有疑心谓于深法而生犹豫不能决定信此即障也此火能净除此障亦是息灾义也此息灾护摩亦有二种但瑜伽相应念诵或外护摩而作火法也然若能办供者须兼事常作善若不办者但心作即得有物可为而不作之但以心作亦不如法也。

　　第三火尊名为风燥从风所生是为风子形燥黑也此谓内色黑而外加燥形如上涂灰等也此尊处风轮中即半月形也亦作端坐三昧之形谓行人初发菩提心虽欲进行而无始已来妄惑烦恼根本未除数来牵破观心而加暗蔽须作此法风是不住义又如世间风能坏重云此不住之火亦如是能散坏诸障也此尊坐风坛中手执帛去头三五寸两头执之如天衣形其色青也(此是表风义也更问)此是a 阿bhi 毗ca 遮ru 噜ka 迦法亦有内外二法。

　　第四赤如日晖住三角中右手执刀端坐刀表利慧断结也如日晖光是也如世日初出时色也如世日初出时夜除昼现暗尽明现故取此色也火神如是形色光焰亦然身相端严圆满如前作住于三昧作微怒形也。

　　第五mṛ 没栗ḍa 拏是火和合义也此尊作淡黄色谓黄兼有火色也和合者是兼二法也其像左边作怒状右边作熙怡微笑形各半身也(［此微笑是不瞋不大喜寂住也］)身上有毛谓髭𩯭发之类稍多然不可过差多置令不端严也其项长而有大威光其身色一边赤一边黄也(怒边当赤也)其坐亦右方(半金刚坐也)左三角(半火坐也)左持刀右持va 跋jra 折啰有内外二法例前也此和合者能遍一切招召息灾俱成也内用即智光烦恼即灭无生也若外作时香华身服亦须二种念诵时亦作此形如本尊也仍一目怒一目寂然灾除愿满一时得成以此等遍之理故得有如是之用不同偏方之教也。

　　第六火神名为忿怒即以此名义为真言等如上也其身烟色者谓非甚黑非甚白闭其一目(如不动尊也)其发散上如蓬头之状作大吼形谓如开口大呼吼状也口有四牙俱出二上二下此亦摄二事一火一风也。

　　第七名温腹如上世间火中谓是身内之火能消化食物资身也此正法中义则不尔腹内之火即是内证之智也迅疾谓其形更加忿怒又甚于前也极忿谓作此aḥ 恶字也有种种色谓形具五色也义准前。

　　第八名费秏是除遣义也谓一切业垢等事令无余也此尊能除身中一切障即vi 毗nā 那ya 也ka 迦之类皆令消秏也其色如聚集众多电光难可瞻睹之状此是金刚轮同类也。

　　第九名意生谓从意所生之法随意成也种种形皆能作所念皆能成就巧宜谓vi 毗śu 首ka 羯rma 磨也即是随类现身普门成就之义自在之慧随作皆成有大力也。

　　第十受食火名kra 却vyā 微dā 谓火施时受饮食之义也受食者谓施火食时受而食之(更问)其尊作持oṃ 唵字印者是梵志仪法也净行者凡有所言语皆侧右手作印形而举案之以oṃ 唵字声而作相故也。

　　第十一火本文缺少。

　　第十二火名悉成谓能悉成一切即是所作已办处寂灭道场而伏魔义也又如有一类众生一向为恶不可止遏纵加劝导更增其恶若纵之又趣恶道以方便故而伏其身令其迷闷都无所知以此因缘善恶俱不能造次即渐引导之令入正法也如金刚顶又金刚手降伏大自在天义说如上也此皆住方便道所为也秘密主此等火色所持随自己色(谓火神［色］)药物等同彼谓随彼色类也又偈云。

　而作外护摩　随意成悉地　内复秘密主(谓次明内法也)
　一性而具三　三处合为一
　瑜祇内护摩　大慈大悲心　是为息灾法
　彼兼具于喜　是为增益法　忿怒从胎藏
　而作众事业　又彼秘密主　如其所说处(谓随类用)
　随彼相应事　随信解焚烧

　　自己色及药物彼同外护摩作此悉地随意者言此十二种形色及所持物等须识其性前内外合论今说外也三和合为火不异神神不异自身也彼同是自佗俱同也内作者本尊即火火即自身也今谓理释者本尊即是毗卢遮那此毗卢遮那不异自然之慧火此火不异于我身也即以一自性三和合名内护摩也和合谓本尊即火火即同于自己三事等也上文如意悉地者随世上中下事随意即成也若不了此火法无由得成也内法亦相况耳若了此慧火者随出世上中下成就随心即成也复次三和合者谓身口意也身印口真言心本尊此三事和合毕竟等故是名三和合也若能观本尊则自身渐净净即同于本尊若见一性即三事俱净也平等皆是。

　　次明内护摩法即以此三事等中若作息灾即用大慈大悲此三平等大慈大悲和合时一切息灾尊为第一也若作增益即以悲及大喜和合也若忿怒者火为胎作事胎即心也谓有因缘须作忿怒之事降伏于人即从其内心中而起于忿此忿非如世间之忿怒也谓从大悲心中照了忿之实性而以方便起之以降伏恶法也如是等但内作护摩即能办诸事也故凡护摩义者谓以慧火烧烦恼薪令尽无余之义也然今此中略说所用火神及内外之相当知诸余法教之中皆有火法等随应作何事者皆准此法住于三昧随彼相应而施作之即成也若不如此但焚薪木虚尽供养毕竟滥于外法又不能成也又经所言物者谓所缘火法薪苏食物众具也。

　　尔时执金刚手白佛言世尊云何世尊(问世尊云何也)云何火炉三摩地云何散洒云何顺敷茅草谓愿佛说也金刚手又问佛上来数闻此火法然犹未决当于何处置火何处安炉等更有何法也谓散洒敷茅及以物等皆问佛也。

　　佛告执金刚手秘密主言秘密主彼火炉如其肘量普皆四方其缘四指金刚围之以下亦偈佛答之谓意彼火炉如肘量普遍四指缘金刚围之谓随所住处穿深一肘方亦如是口上安缘高阔皆四指(用大指节量也更审)缘以金刚围之(［四面各一相接如上八印等中说也］)普者谓深及方令等也如方炉者三角半月圆等可知也藉以青生茅绕炉而右旋勿以末加本应以本加末(谓勿以梢押根［当］以根押［梢头］也)次第而右洒茅须青湿右绕敷之者谓布茅缘上之法也当令根首相押首是上梢之苗也假令布东方时茅根在北苗在南仍以苗押次南者之根不得以根押苗也次第右绕敷之至南方即须根在东方苗头向西乃至北方次第准之也洒水谓阏伽水也阏伽别有方法如悉地中说耳然此洒水有二法若以茅作小束置于阏伽碗中而洒之洒时顺洒右旋洒也若直用手洒亦得然须顺洒也此又二种若初净火时须右旋顺洒若净了供养之时当直洒之不须旋转也如悉地中辨之然未洒时须请火尊有真言及印上品已说乃是此中所用也洒了献华次第供养诸物尔时当观本尊形在此炉中取上真言遍洒也满施者即是用杓投物之火中也杓有二种初大方杓名满施当满盛投火中次小杓即相续取内火中然亦须满盛也别有法亦如悉地中说今略指息灾增益折伏三事当知一切事准此而作也法教当如是奉涂香华灯当献于火天没栗(二合)荼火以一华供养安置于座处安置已真言者复洒之也智者以本真言而作满施次息灾护摩或问增益法如是世护摩说名为外事。

　　复次内护摩灭除于业生谓业生灭也了知自末那谓意也远离色声等眼耳鼻舌身语意业复次内护摩业生灭了知彼意者欲识意当离于境既离境当知亦离根也(谓其语在舌摄)身语意等悉从心起生依于心王而起也眼等分别生及境界色等由慧未生时依心王有妄也欲息此者用风燥火灭之谓以智风火烧也烧除妄执令得净菩提心也闭口有净语也此名内护摩为诸菩萨说也以慧是火由风而生慧是止净心为观此已上明世间之事今此说内护摩出世之事谓以智火除业生等也从业受生从生复造业轮转无已今言护摩者正是净除此业令得清净法生也业生既除然后用意生意即心王之异名此从心生法离色声香味触离眼耳鼻舌身意此等皆约心为主约此心王而住而生分别当以慧净此心王即一切法净也然慧未生时为障法所动当准上文取风燥而烧灭之须用上文深意也由慧未生即有分别以分别故有根境等垢障今用风燥之火而净除之此火即是菩提心也约此菩提心火而烧妄想等事悉令净除是名内护摩义也如是知者乃可名菩萨也所云世出世者即是事理两法也事即方便所加之火出世即是慧性之火也若世间火天作梵天形今内法火神作三摩地形寂然住三昧也。

　　次说本尊三昧品第二十八

　　尔时执金刚秘密主白佛言世尊愿说诸尊令威验现前令尊现形诸真言门修菩萨行诸菩萨犹作其形令行者观缘尊形即本尊形同于自身无有疑惑而得悉地如是说已佛告执金刚秘密主善哉善哉云云佛言秘密主诸尊有三种形谓字印形貌彼字有二种谓声及菩提心印亦二种谓有相无相正是色义谓有像无像也尊形亦二种谓净非净彼证净形形谓身也体也离一切相非净有相之身即有显形众色彼二种尊形成二种事有相故成就有相悉地非相故随生非相悉地上亦例着之次引佛为证有相欲持成有相佛常如是说也若心住非相即成非相也佛语先标之也是故一切种当住于非相言事随心故随心故宜求出世也观本尊形已为无疑悉地得此以上金刚手问也本尊者梵音sa 娑dhi 地de 提va 嚩tā 多若但云de 提va 嚩tā 多者直云所尊之义也本尊亦云自尊谓自所持之尊也然彼行者犹身印真言及观本尊此三事和合故本尊即自降临道场而来加被也然此行者初行之时尚是凡夫自无德力何能即感佛菩萨等随言而应耶但由彼佛菩萨等先立诚言大誓愿故若有众生依我此法而修行之不亏法则者我必冥应或虽不来而遥加护之若行人法则如法而不应赴即是违本所愿故不得不应也亦如方珠向月而水降圆镜向日而火生因缘相应而无思念此法亦可为喻非是诸佛有心行而同凡夫之赴应也若心不相应事缘有阙则本尊不加护念故无应验非佛菩萨等之过也然行者以此事故当须正观本尊清净之身若见已即以其身而为己身如是无疑虑者所求悉地无不成果也经云缘观者即是行者各各约其本尊作如是观也无疑者由与彼尊相应故无复疑难之心也是故所修必成已上问竟。

　　佛言善哉善哉秘密主汝能问吾如是之事是故金刚手极善作意我今说之乃至愿乐欲闻以金刚手善能次第问疑为劝未来真言行诸菩萨故又复慰谕诫劝也。

　　次佛言秘密主本尊形有三事谓字印形也形即尊形也彼字二种声菩提心者谓行者最初修行字略有二种观于字义一但观菩提心此菩提心即是字也谓a 阿ka 迦ca 遮ṭa 吒ta 多pa 婆ya 野等但举其首然诸字皆是也以为初首故云菩提心也或观字轮谓以所持真言为轮形入身如上持诵品说或观种子字皆是也或不观字但念于声谓上观此声如铃铎声等次第不绝及以此声调出入息如上说皆是也已说字竟。

　　印形亦有二种谓有形无形也形即是青黄赤白等色方圆三角等形屈申坐立及所住处之类也印谓所执印即刀棓罥索金刚杵之类也初心别缘而观谓先观画尊等约此而观名为有形后渐纯熟又以加持力故自然而现与心相应尔时此本尊但从心现不约外缘故云无形也私谓或可初得世三昧见其本尊如是形如是色如是住处坐立如是漫荼罗中持如是印等犹是有相故名有形后持真言宛然直见如镜像等不相而相故名无形也。

　　次本尊形有二种谓清净非净谓彼行者初因有相引入无相先观圆明佛菩萨印身初作不见约画像等而观渐约法力所加渐得明了尚有所障闭目则见开目则不见次渐开目闭目皆得明见渐渐不加作意亦见乃至触身亦复有碍犹如目对世人等也次约此有相渐引入于清净处以有相故名为非净由此sa 三ma 摩hi 呬ta 多所等引故住清净处寂然无相名为净也净者是果非净是因非净谓形色印像之类也由此非净引而成净由无常之因而至常果也私谓此三事各有二种即行次第也观持真言观于字次观声渐细次观形尊又细次不约缘而观又细次观就无缘又有杂不净及纯净也或可横说之此三事出各有世出世方便故皆有二也。

　　经云彼二种者谓上来三事各有二种也彼二种中即有二种事成就有想故有相非相故非相悉地随生等云云谓若以有相事观见者事相有相有得成就若无相者亦得无相悉地成就也又云此三事二种中随以一事即致成就然皆有世出世成就及事成理成也故前三种中各有二种成就二事。

　　经云有相有相欲成若住非相则非相成就是故成种种事当住非相此劝令离一切相住于非相也结劝也以住非相理成就故一切不思议神变不加心相自然而成妙业非如世间成就在于生灭心行之中而力有限又非究竟故劝求其胜者也私谓然大般若等中具说洗涤观心之事然须有本也今行人先约别缘起观乃至具见十方佛会诸世界等种种境界以为悉地而后于般若洗涤净除即成不思议大用顿入佛果若不知行行次第但观彼文不入深智多错会经意直尔入空失圆顿道也故此一两品最须谛观其意耳。

　　次无相三昧品第二十九

　　复次大日世尊告执金刚秘密主言秘密主彼真言门修菩萨行诸菩萨乐欲成就无相三昧当如是思惟相从何生为自身耶自心意耶彼身因业而生等草木瓦石谓自性如是也谓业生之身自性如是也顽同木石业生谓从心起此观是有相有相为外外所有身语等如是观之也顽同草木性离于分别作谓业由心生也从因业生是内也外谓土木造立是外也。

　　佛告金刚手秘密主彼非想三昧成就愿欲真言门菩萨行修行诸菩萨如是思惟从何相生自身自心意者即是修瑜伽者已能观于本尊等乃至现得种种奇妙之境然犹是世三昧摄未得三平等慧今更开示入三平等观也若此观明白了身口意实相即入净菩提心初法明门上菩萨地也(［此是私释然大意如此也］)先明身实相观者谓经云彼身业生草木砖瓦等性如是作离顽如外作或业生如形像见等经文也上来言当住非想等今此品中若修真言行者若欲得此非想三昧成就者当造斯观也。

　　经云自身自心意者谓从心有思生心是清净心意是分别也(更问)然此身同木石其性顽愚者言此四大若离于心即同木石也如大般若观身念处中说如明目人自观仓囷之中种种米麦等此身亦如是身念处观开时自见三十六物各各异相尔时身相即除如开仓见米麦时仓囷名除也乃至一一皆缘生次第深说也。

　　次又明以身同于像也如作像者以土木杂物和合为像或佛或天或余父母形等以不善观故随生所尊所爱之想然一一细观但众缘合会都无自性今我身亦尔诸界假合自不了故而生身见若细观时都无自性但从心有如幻梦等境从缘而生实不可得也又此身者以因心故状若六情有知然实不尔如人心不观察则有所住则虽日月之明或有所不见雷霆之响或时不闻又如过去一心禅观比丘乃至从道行有大军过而不见之当知若离于心则此身虽具眼耳等根犹如木石无知也又如像喻若此木石等像或谓火所烧水所坏刀所伤金刚等所碎或忿怒粗语加之不能动其少许心想令生不喜或种种供养被以妙衣献以名馔涂以妙香炫以妙色乃至人天上供之具丰盈于前亦不生喜当知彼像本性自空是我心分别故而生增减或毁或供俱颠倒不实耳如外观像者须以此观而观自身尔时不见身相离于分别如是观察其身见身实相即证无想三昧也故凡观察时先须约相有相之缘渐次深入自然即相无相即缘无缘若不得此方便但直尔观空而不知以何因缘故空着是空法多生异见故修行次第须有指适也。

　　何以故愚童凡夫于自性空形像自我分生谓从自身生我分别也颠倒不实起诸分别或供养或除供养等或毁骂皆除舍之也然观身时合有语观以摄入身观故不别说今略显之即是智度论意也今此语从何有耶谓从喉咽唇舌脐等众缘心动风界互相触故得有此声犹空谷响都无自性凡夫不了故闻好生欣闻逆情生怒耳今如是见声实相即知此声不生不灭同于实相是入音声平等慧性也次即观心以法无形相观可觉知先从粗观了此身平等语平等自知深入易可观察也。

　　复次秘密主心性离一切相思惟性空当思惟此也秘密主心于三时求不可得离彼三世彼性如是当思念之而离于相。

　　复次秘密主行人尔时既观外相次了内心亦空此心离一切相于三世中求皆不可得如虚空离三世心亦如是出过三世生住灭法也。

　　复次秘密主有心想者谓愚童凡夫之所分别谓约心取相不能了知不实妄起有如是说彼不如实知谓由有是妄执不能如实知也如是思念谓思凡夫起是思惟也如是谓凡夫有此分别也已上属心句也。

　　秘密主以此真言门修菩提行诸菩萨(［说相显无相也］)谓当了知有相而起无相也谓菩萨如是思惟证得无相三昧由得住于无相三昧故秘密主彼人当得由除妄故真言实相实体现前行住坐卧常现前也如来所说真言彼常亲对而住由识真言之体如前十喻即是悉地相也然凡愚以不了心实性故谓为我心我愚我智我顺我违自生种种缚着之想以心虚妄故所有身口亦皆虚妄也彼不知何事耶谓不见真实由不见真实故由如婴童无所晓解若见心实相时自然离如是一切戏论分别也以不知心实相故而生妄执名为凡愚若了知者即诸佛也。

　　次经云秘密主真言行菩萨证得无相定如无相定住得如来说真言亲对而彼常住此经文引不具当捡经细观也此意言此真言行菩萨如是离相修行之时名住无想定也由住此无想三昧故如来所说一切真言皆现前而证故名亲对也如是证理之时即名常住常住者即同佛住也今此品合次六十心说之说义次第于彼先言不便故以此中结会而说也私谓上来经文大意不过三行谓口真言身法印意观佛也然此三事皆缘生法缘合而有都无自性不生不灭即是阿字之门法界之性凡夫不知云何得入故佛先说此三真言门渐得三昧乃至亲睹本尊见种种神变之境由是心有所著不得三平等住今说入三平等法门若行者于瑜伽心中而复能如是观察离于身口意分别戏论即得现前而证真言实相同于佛住自体常住同于如来也(无相三昧品了)。

　　世出世间持诵品第三十

　　上来一部经意只为修真言行诸菩萨等明持诵入道之法而今此品专得其名当知统说一部之要旨也。

　　复次秘密主今说秘密念诵法亦令一一诵诸真言佛菩萨等别别说谓随彼之中取一一谓各各也于诸真言中随取一一各别而作心念诵第二作出入息念诵此二法最第一相应也常如是作此二法是名第一念诵也勿异此也若异此者于念诵有所阙支分由不具故也然以内外相应分之有四我先已说也今已下更说之彼世间者有所攀缘谓三种中但观字印身观之识其本性知印即字字即身无碍而心湛然是念诵也若以字作出入息字即真言之体以此出入息资身名出入息也然此二中由出入息有少所缘故当知意念诵最为上也字印尊无所分别作出入息亦得也经初金刚手已曾问佛持诵之法上来亦有略答之处然未具足今为决择故更具分别其宗要之行也其秘密者上来诸品所明非不秘密然此中宗要乃秘密中之秘密也一一念诵或作意念诵或作出入息念诵此明差别行法不同也一一念诵者谓专心口诵真言口中声出时一一声字皆悉谛了不间断攀缘也作意者即直是心持作心想念诵不出声也出入息念诵如上所说服风等是也二相应者谓于三念诵中其作意及出入息此最相应最为第一也常勿异者谓常当依此而作勿异缘异想也若不尔者徒用功无益也持真言者阙支而用者谓字有点而不导或字阙或应长声而短声呼之如是类甚众皆名阙支念诵也右此内外相应合有四种念诵也(即四色是也)言世间有缘相续所谓字句句是举足行步谓观此字如一一步字即是种子字也前已出世念诵身字印合为一随用一即得今世间念诵即分异之或观字或观尊或观印也谓句及本尊就世间中念诵出入息最为上也前出入息变字为出入息今世间念诵见出入息中有字了了分明是有分别也前出世间不作如是分别也于真言中分别为二即方有相一体无分别是无相也皆是有缘也次明世间持诵者彼有缘相续字句此中或取一字缘之或取句等想在本尊心上如前具明是外念诵也取一字者即是种子字或真言初首之字若真言小者或具想其句如上说如连环等在本尊心上圆明之中此二种或字或句随息出入不绝不间歇诵时才令自耳闻息出时字出入时字入令随息出入也今谓天台云诵经是圆寂数息是此意也今以此字一缘与息出入自然念念相续心不散乱恬然易入三昧也此为世间念诵最为上也又经明此义如观镜像分明而见今观字见字观印观尊即见之此是有相也若行者见此真实即不住有相然犹未入无相若观菩提心是一向无相也此心即是佛佛即是自身自身成佛一相无异相故名无相也随谓或来或去随心也。

　　世间念诵以出入息为上也当知出世间意念诵远离于诸字字与本尊作一合相不坏谓不分为二取为分别也一合相谓合为一令不取着不坏此相也不坏意色相谓色相像与心不相异故云不坏也勿异于法则谓教法如是也住是法则诵三落叉如前说我所说多种念诵谓遍数时节现相增益等三落叉是数数是世间也出世落叉是见三相谓字印本尊随取其一一合相是也字印尊等身语心等名见也乃至能令持诵者净令一切罪除若不净更一月等如前也然今所说念诵数谓牒上文也不应异此法则也又上明尊神者言此字句念诵之法诸尊皆尔上从佛部下至八部凡有念诵皆当如是作之其出入息念诵亦随本尊法一一有此行法也出世间者当知是意念诵之法离于文字也岂拨离前来真言字等方名离文字耶不如是也谓能达字之本性即是圆明常住本来不生不生者即心是也心之体性圆明清净具足众德而无分别当观如是之字也此字者还即是前来本尊真言之字及句耳但了知此字从心而生心既圆明湛寂从心所生之字其性亦尔所云离字声等者谓离分别缘念之心及声想等也然持诵时有诵有观或可兼行或但修观照也诵谓如上缘于声字或出入息等照谓观此字之体性也然初观时带于有相若观种子一字其圆明初即小作若具观句等即大作圆明状如连环等以心观照令宛然分明后即从此而观其性也本尊作一相不坏取意不坏形勿异法则者真言本尊即是初观圆明之字也今既已观圆明之字。

　　次即观本尊如上已说一相者即身口意也观本尊心上作此圆明即是心其身印等即是身其真言字等即是语今已明见本尊而观本尊三事一相平等如于实相又观本尊三平等一相即同于我我之三相亦复一相平等不异于尊此圆明之性不异菩提心菩提心不异本尊自佗平等也又所观字虽不同然皆是三昧门若解一字之性相即解一切字之性相若解一切字之性相即悟一字之性相字即本尊本尊即心心即法界体性也是故此a 阿字即是不思议字如阿者一切亦尔也如字者印等亦如是也于此不思议三相谓字真言相身印相本尊心相不遣不立不增不益不损不减当作一切平等观而达一切法成一切智当依此法则勿异此而作也此即是三落叉义也落叉梵音是相义亦是见义也我于种种经教中凡有持诵相应处多言诵一落叉或三落叉等或言为除罪障故诵一落叉极重障者不过三落叉便得罪业清净然此义有余今当决之所谓落叉者是相也若得三相当是罪得除也先明身相谓身体先时粗重今则轻安乃至或行百里千里迅疾而往不觉劳倦速疾异当先时静坐系缘多为小虫蚊虻等所恼今悉不生无复腻垢可恶之相广如大品中所说此是身相也语相者随有所诵暂发声时本尊即至又如大品所说口发诚言非人不娆于佗之类皆是语业净相也意亦有殊异相谓发生无量慧解如经一月四月分别不尽等或先时贪耆如是如是食味或不得者身即不安今时寂然不复思念乃至多日不食恬然得喜悦之味无余食想身亦不困或先多种种烦恼今皆静息皆是意净相也由具此三净相故名三落叉若不尔者徒自劳形虚数遍数难得成就无所益也既得此三相当更增修胜行也或时诸天八部飞行空中不敢履践其影或来敬礼问讯天诸童子以为给使问其所须如此是谁得知耶但持诵者自知而已此亦罪除净相也。

　　然上来明离一切相今说三相与此云何相应耶今答此三相以阿字故此三即一相亦非一亦非异如天台所解与此略同谓一相一切相非一非一切即相即无相即非相非无相皆是此意也如是三相平等住于实相是三落叉义也身实相是一落叉除一切身垢语实相是二落义除一切语垢意实相是第三落叉除一切心垢三垢除已三功德生即是分证如来功德也又落叉是垛义是标义如文殊经中明学射初虽远垛后渐近之乃至任运中的首楞严三昧亦尔以是因缘名落叉也。

　　复次身印口真言意本尊即是三行差别不同即是三相即此三相入阿字门故离于三相一相平等如是照见是三落叉义落叉者见也故云勿异勿异者不得佗观也复次前三句义谓菩提心为种子(即因也)大悲为根方便为究竟从首至终皆明此三事或自显此三德或为成佗三行言三落叉者即与此相应也谓行者最初先须有菩提心此是一切佛法因也若不发心则离于妙因何有进行耶虽已有心若望路不进有愿无行何能成就大悲胎藏生功德身乎或虽能进行以离方便故而有疑心因疑心故一切不成亦不得入实相也是故佛令诸行人必须依师而学不得自专以自利根分别力故辄寻经文便自行之随闻便用不入漫荼罗不受三平等戒不能具解方轨以不知故虽发心修行勇猛精进然以方便差失故所为不成以不成故而生疑心以疑心故谤毁如来深密之藏即是五无间因趣五无间道以是因缘须具三句义不得阙少是三落叉义也以此事故次后品付嘱中复明择弟子相文相承蹑耳。

　　嘱累品第三十一

　　次是劝嘱品经虽不言其义如是也次佛告大会即是经文之初十世界尘数金刚菩萨等也今说经欲了故加付嘱也汝等应当住不放逸者即是承蹑前文此大乘密教当如法相承若传受失宜即是专擅自恣而越法则故云住不放逸也复次如上三句义自利利佗之行汝等当住阿字义秘密教中而作佛事若不随此即是住于放逸也以差机而授或伤彼善根故经云有智若闻即能信解无智疑悔即为永失若菩萨不深观众生本末因缘种相体性而卒尔传法即是为人天怨是为大放逸行也故次云于此法门若不知彼根不得授与佗者根即信等五根利钝之相也除我弟子者谓已依我教而住心相体信方堪授之若余世间外道之类未入正法信心未固当且于余深法中示教利喜不得辄尔为说也若菩萨照机识因自由己智力今为末代传法人等更明外迹可传之相也前经初已明择弟子相今又说之然皆略举宗旨大本中具明也良晨生者大本中具明如是宿次如是执曜时节而生则有如是根性如是相貌宜即与如是如是教法其言甚广又一一皆有浅略深秘两说今此中但举其纲目耳求胜上事即是发菩提心唯求如来具足之行凡所施为非求余事所行广普尊妙也微细慧者谓闻一字一句即能自以智力广解无量义趣广演无僻之类也思念恩德者乃至从师闻一句之义乃至成佛犹不忘报之当知知恩报恩也渴仰者谓心殷勤希求胜法犹如萨陀波伦之类乃可为说也欢喜住者谓闻妙法心喜踊跃遍于身心也不求彼法者乃至不受余经一字之类也。

　　次又辨其外相略说其色谓青白也即是非白又非大黑是吉祥色也大本广明今但举一隅耳头广谓如罗云顶如伞盖之类然不太广又不令小要在丰纤得中而相具也高项谓颈不太长又不短缩以要言之修直得中而不过甚也额广而严亦谓极理太广又须具足端严之相也鼻修直者谓非太隆高非太卑平当如金铜之类也略说身心堪为道器之相如是之人乃堪传习也彼具相者子谓佛子如是人等应当与之殷勤摄受教之也瑜伽论十地中说也佛又劝嘱必是堪继传者当勤教授之勿令失时也时金刚手等具大德者(［即是上来会众等］)时彼听众闻说是者于诸本尊所说之法我顶戴受持得已谓如受王教奉行流布当作供养时众重起礼佛为法久住故请佛加持也闻佛所说顶受奉持为一切智作礼而请如来加护所以者何佛已付嘱如是秘藏以荷重任行如来事其职不轻然此妙法如来在世犹多怨嫉何况末代恶世之中然我等已发诚愿要此令如是之经广行流布是故请佛以自在神力加护我等令所愿得成也法眼道久住世遍一切者即是弘经之愿以佛加持令此法眼久行于世也此是开佛知见之大直道一切诸佛所行之路故云法眼道也当令此道久住于世穷众生际又横遍世界无不流通也即是上行等云随佛有迹之处我皆誓传此法门弘经之意也时佛受彼请故即以真言而加持此法如经中说也(［未说句义更问］)时诸上首菩萨闻佛说已顶戴受持已广说摩诃毗卢遮那成菩提加持神变经竟。

　　大日经抄记。

　　问前三句一者菩提心为种子二者大悲为根三者方便为后今就大悲藏漫荼罗说之为以中胎为菩提心次八叶为大悲外三院为方便也答云此有二种若有修行者因中说之有如来果地说之也且如最外院八部等世天即是前八心中从初解守斋已去乃至受用果等也然有善根开发与正道相应即是大悲胎藏华台之因也如来以方便力而引导之乃至今成就世间八心以来是外院之位渐渐向里也及二乘亦在此内次又知有胜法无上心稍进引入第二第三皆是大悲句也次成佛果入中胎即是方便句也然此八叶及中胎五佛四菩萨岂异身乎即一毗卢遮那耳为欲分别如来内证之德表示于外故于一法界中作八叶分别说耳且如四菩萨东南普贤者何也普贤是菩提心也若无此妙因终不能至无上大果故最初得名次文殊师利者大智慧也先发净菩提心如普贤观经次第乃至毗卢遮那遍一切处常乐我净波罗蜜等之所摄成皆是净菩提心也次即说第一义空我心自空善恶无主观心无心法不住法等即妙慧也以此第一义空之妙慧净彼遍一切处净菩提心平等慧利刃断无始无明根即入菩萨正位故虽有菩提心而无慧行即不可成果故次明文殊也次西北方弥勒即是大慈大悲俱是第二句中义也以此大悲藏增长成就妙菩提树枝条华叶故次说弥勒也若慧而无悲则方便不具则不得成菩提不能具六度摄众生也次东北方观音即是证也证谓行愿成满得入此华台三昧也若就未成果时观之此则差次浅深今以佛成平等慧观从因至果但是如来一身一智行耳是故八叶皆是大日如来一体也若如来但住自证之法则不能度人何以故此处微妙寂绝出过心量说何示人耶故渐次流出入第一院次至第二院次至第三院虽作如此流出亦不离普门之身其八部之众皆是普现色身之境界也若就情机而说则三坛从深至浅乃至世天真言义浅但是应身道方便未究竟也若开实性即世天真言与大日如来何相异耶从如来则从深至浅从内渐外而成三重坛从众生则从浅至深从外渐内而成三重坛也。

　　又如字义即是此之次第也初a 阿字在东方如梵音阿字有初首之义以顺世间法诸方中东为上故喻菩提心最是万行之初也其名曰宝幢佛次即此ā 阿字是行也若但有菩提心而不具修万行终不成果与前四菩萨义不殊其佛即是华开敷也次即aṃ 暗字三菩提也以万行故成正等觉其佛名阿弥陀即西方也次即是大涅槃其字曰aḥ 恶是正等觉之果果故说也次即入中āḥ 字是方便也此是毗卢遮那佛本地之身华台之体超八叶绝方所非有心之境界唯佛与佛乃能知之为念本誓开示大悲藏普引众生入佛慧故复以加持神力普现身口意遍满生死中当知此即是方便也若离方便如来本地尚不可说何况以示人耶不可为诸上首之菩萨说何况流入生死中耶以此方便同于大空而现众像当知一切大会漫荼罗皆是一身无别身也即是普门身即是法界身即是金刚界身也又菩提黄色是金刚性次行赤色是火义即同文殊之义万行以妙慧为导不得离慧而有作也次成菩提白色即是圆明究极之义又是水义如我昔所愿今者已满足化一切众生皆令入佛道为是事故是起大悲故也次即是大涅槃迹极返本众生有缘之薪尽则如来方便之火息故涅槃也佛日已隐于涅槃山故色黑也中心空具一切色即是加持世界漫荼罗普门之会毕竟清净无所不有也其百字轮所以从外向内亦是此义也如中胎者一切本尊亦如此说如金刚手种子va 字即成五事va 是菩提心vā 是行vaṃ 是三菩提vaḥ 是涅槃<PIC>SD-E4E5.gif</PIC>是方便所以云方便为后是此义也如莲华尊亦有五事sa 是菩提心sā 是行saṃ 是成菩提saḥ 是涅槃sāḥ 是方便如文殊以ma 字为种子亦有五义ma 菩提心mā 行maṃ 成菩提maḥ 涅槃māḥ 方便余一切尊种子字皆亦如是广说以是义故金刚手者即是大日如来观世音者亦是大日如来文殊师利者亦是大日如来乃至鬼神八部一一亦有此义亦即是成大日如来体虽是一而义各异所以瑜伽中云毗卢遮那言我即是文殊观音等我即是天即是人即是鬼神即是龙鸟如是等无不即是者由此义也又云此大悲藏本尊位次等及形色各殊为未深入瑜伽者初学之时不得正观本尊故佛以方便示此令心有所缘耳及观成时以法力所加故自然恒与佛会相应设不作念犹自明了况加观耶如是时自然真见漫荼罗也此地者即是净菩提心是上所表皆是大日如来法身妙庄严之相也又观音文殊普贤弥勒已在八叶中即大日如来大法身也为度人故渐出于外故次图中复有文殊观音等以类可解也又云如八叶中普贤是菩提心文殊是慧弥勒是悲此菩提心即是大日如来不离大日如来有菩提心也大慧即是大日如来不离此大日如来别有慧也悲即是大日如来不离于大日如来别有悲也当知准此说之万德皆尔犹如天台法身般若解脱义若但法身不得名法身之类与此相合也。

　　问百字轮外内一一作如是次第即是漫荼罗引入渐至于中之义耶答此谓于因果也若修行者初发菩提心次进行次成正觉次住涅槃次起方便即作如是次第也若自果地而说者即以迦字最在内次行次菩提次涅槃次方便最在外也其ka 字同于a 体即为法体之果不作菩提心因地之说也从法身起应次流向外以度众生犹如漫荼罗自中胎出至于八部世天之位又从外引入佛果犹如漫荼罗从外乃至八心之初至成菩提方便等也云仰壤拏那么等字亦随出入义或在百字内或在百字外也更问。

　　又问就行者心中观行作漫荼罗大悲藏义即以中胎为菩提心也渐次向外乃至世间天位为方便耶若凡进行者有次第也先依法持诵作真言手印等观于圆明或但观字或但观印随作一事成时三事成也初观圆明亦不能即见由手印真言及念本尊故三业渐净以障净故即渐见圆明若见圆明时或于其中有本种子字宛然明着如其形色也如是见时自心乱想息除湛寂心常一不为外缘所动也既如是见犹是外缘次当引外向内作如是观察此圆明者即从我心而出当知内亦复如是夫圆明清净即心之体性无别法也犹勤方便观察内心故即见此圆明种子字唯是自心不复外缘乃至若外圆中明见本尊等如上方便今内观时即是自身作毗卢遮那等本尊也既如是与瑜伽理相应即是随分成就也以瑜伽相应所观随意即成观此心八叶如上方便即于此心华台上为漫荼罗中胎其外八叶亦随佛位列布也(［又云此八叶即是大悲藏第二重也］)尔时行者观心八叶作中胎观其身即是漫荼罗从心以上为第一院从心以下至脐第二院从脐以下为第三世间天院诸尊形色相好各各差别宛然其自身中而现对之犹如亲入佛会也然未见谛人犹未能如毗卢遮那作种种神变等但是观心成就耳然有一事真实不虚所谓我即是也我即是者决定谛信我即法界我即毗卢遮那我即是普门诸身此事不谬如上真言加持义中我即法界是也又云法身而有自在神变加持此不足疑也如瑜伽金刚顶中引数百喻大本广说其意如帝释在天宫中其地一切皆琉璃宝内外清净一一天众自居其宫室内而见帝释常在其宫宛然相对何以故以此地等一切皆妙宝所成递相晖映更相引发彼不来此不去亦不相和合而缘具故如此而实无生无所有不可不信也又如诸天在欢喜园放逸太甚尔时以其宿业力故从树叶于中有法教之音诃彼天人令住正行尔时天等即暂止放逸心念善行然一一树等中求不可得亦不从天身中生不自不佗而成此事又如与修罗战时天鼓出声安慰天众令发勇健之想令修罗怖畏退散而实此鼓无形无住处但以诸天功德众缘所成皆不可思议况法身耶又如大梵天王在本宫中一切天众念欲得见者无不皆现其前以诸天等皆知彼清净行又端严相好第一故烦恼贪欲等心为息生无量善愿随分进修净行然梵王于本宫中不动不摇亦不作意我当普应于彼而各各皆现其前皆作是念独为我现为我说法是等世间以少福愿尚有如是不思议用何况如来法身而不能成就如是自在神力加持神变耶然常途说法或云法身净寂如虚空无所动作都不说具足如是力用以为凡起神变皆是有为之心三昧之力而不言法体如是此其未了也。

　　问漫荼罗第一院东方唯有三角虚空眼及如意宝三事余空缺云何答如真言及手印中如如来毫相如来舌如来牙如来齿如来脐如来甲等皆在此重也当次列之其佛顶在第三院此中无也。

　　问宝幢佛是何义答此是菩提心也如世军中有幢是众中之首军之标帜咸所瞻望进止之节莫不随之犹如一切万行皆为此菩提心也以之为标为主故得名也次宝幢即云华开敷佛何耶答此是行义十度万行资菩提心次第敷荣牙茎叶华滋荣可爱故得名也次华开敷云阿弥陀何也此是受用佛即是成大果实受用其果无量不思议现法之乐皆得名也次鼓音佛者方便也既得大果岂自受用而已乃为一切众生演之种种方便成所作智犹如天鼓之音无思而成事业故得名也又前云北方阿閦者经误也此是瑜伽义与此不相应以鼓音佛为定也。

　　大毗卢遮那成佛神变加持经义释卷第十四(终)

　　No. 438-B 重刻毗卢遮那成佛神变加持经义释䟦

　　毗卢遮那经义释十四卷者。慈觉大师所将来。而传播人间。业已经八百余载。现行印本差脱颇多错谬不鲜。读者病焉。同空阿遮梨。锐志校正。广征善本。欲据㠯挍仇改刻公诸海内。因集众本㠯对挍。择其善者而从之。缮写收藏及未竣其功。寂临终属(余)曰。吾耄及且病不可起。易箦之后。子其善继吾志。觅得善本重加订正。使之翻刻发行。吾无复遗憾。(余)蹶然目诺。顾(余)不佞不堪其任。且雕刻欠资因循历年。而忆空师所诿。中心藏之也久矣。遂欲获善本目重挍正。旁搜泛索而不获。乃拈空师原本夹复挍仇。再使人改写焉。尔后会获古藏异本。题其后云。以长宴本写以谷本挍焉。而标书唐院本。乃众本中最佳者也。因重挍正改削更新目授剞劂。今兹刻成。(余)㠯不负空师之言为[夭/(甲-田+口)]。粗记颠末目附卷尾云尔。

　　宝历六年丙子冬十月
天台遮那业末资苾刍大为(慈勇)曼提撰

　　与二十卷十四卷前本处处对勘未免得失而彼拙此巧贞观四年九月二十八日比丘圆[王*　]于近江三井寺记。

　　贞观七年三月十三日于染殿北院起读百字生品已下释文二十七日了之[王*　]记。

　　此义释一十卷于青龙寺灌顶阿阇梨前长生殿持念大德　　全大师座下固请得来览者知元由。

　　大中十年四月八日　日本国比睿山延历寺沙门圆[王*　]记。

　　凡于行左注着字及卜者要知不同不得专用之也。

　　又背后书亦准前商量之七月八月间更一勘。

　　又到本国更一度勘未免稍异而同本　[王*　]记。

　　又多两重怗文当知初依梵文后释唐语若能案文并无不同。

　　又承和未来十四卷是未再治经文之前本今此本再治经之后本览者知之　　[王*　]记。

　　No. 438-C 大毗卢遮那成道经义释目录缘起

　　录之来由者如余所闻件义释从大唐来我国且五本焉今见有四谓西大寺得清大德(或书德字)请来本一十一卷(大历七年到唐未委归年也)次高雄寺(法名神护)空海和尚本二十卷(贞元二十一年到唐大同元年归朝)次当寺慈觉大师本一十四卷(开成三年到唐承和十四年归朝)余赉来本一十卷(大中七年到唐天安二年归朝)都卢对勘大同小异不免巧拙也又闻平城山阶寺(法名兴福)有一本此玄昉师入唐将来昔我比睿祖大师借看昉本不堪可写登时还却写西大本自充披览大师缘彼本二卷已下元欠内题重复缮写准外题加添之兼录经品示于当卷所释起尽故入藏有前后两本也其高雄本以世多行更不入藏今记数本题为令后代会事之由及名是非非者此疏也是者义释也斤疏体者初以笔语谈于大宗撮略释题后更开章分科解释诸家章疏大纲如此而今不尔所以题疏与尾不合披而可辨其义释者直尔释文无有拆开章段等事以为秘教不同常途对众讲演只会文意潜通佛意而我辈未谙凡有解释混言为疏学之未遇师匠耳古今□本题额各异不此将传诸德之望随得入手有何是非□□之家非无改润染毫云疏断笔称释若会斯趣讵偏执之余失本慨叹早不亲抄近偶还得书其首目并近头边两二行文犹备失漏览者详察取舍□宜云尔。

　　元庆八年岁次甲辰五月二十六癸酉(据三代实录当作乙酉)延历寺前入唐寻教释圆珍在总持衙□□坊准据开元释教广品历章记录。

　　第一延历寺藏本一部十四卷

　　一(上)梵本毗卢遮那成佛经抄记

　　大毗卢遮那经义记卷第二上

　　第二同藏本一部十四卷(新写)

　　大毗卢遮那成佛神变加持经义记第一之(上)

　　(山家勘定本)已上十四卷者更写西大寺本云三卷已下题目并指示当卷所释本文虽非别本题目历历仍为一本来哲知之。

　　第三高雄寺衙院北本一部二十卷

　　大毗卢遮那成佛经疏卷第一

　　沙门　一行阿阇梨　记

　　已上二十卷者高雄寺空海和尚从西京所传本也须改疏字作义释耳。

　　第四总持院藏本一部十四卷

　　毗卢遮那成佛神变加持经义释序(释温古)

　　毗卢遮那成佛神变加持经义释第一

　　沙门　一行　述记

　　已上一十四卷此总持院本即是慈觉大师从长安所传也此本有序异于三本是可仰重欤。

　　第五圆珍随身本一部十卷(序在别)

　　毗卢遮那成佛经义释卷第一

　　沙门　一行　述记
