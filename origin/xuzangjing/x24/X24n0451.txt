卍新纂续藏经第 24 册 No. 0451 大品经义疏


　　大品经义疏目次卷第一玄意卷第二(但欠此卷)序品第一奉钵品第二卷第三习应品第三往生品第四卷第四叹度品第五舌相品第六三假品第七劝学品第八集散品第九相行品第十幻学品第十一句义品第十二卷第五金刚品第十三(亦名摩诃萨品)乐说品第十四(亦名断耶品亦名富楼那品)辩才品第十五乘乘品第十六庄严品第十七问乘品第十八广乘品第十九发趣品第二十出到品第二十一(亦名出乘品)胜出品第二十二等空品第二十三会宗品第二十四十无品第二十五无生品第二十六卷第六问住品第二十七(亦云无生品)幻人听品第二十八散华品第二十九三叹品第三十灭诤品第三十一大明品第三十二述成品第三十三劝持品第三十四遣异品第三十五尊导品第三十六(亦称云誉品)法称品第三十七(亦名舍品利)法施品第三十八卷第七随喜品第三十九照明品第四十(亦云生般若品)信毁品第四十一叹净品第四十二无作品第四十三遍叹品第四十四(亦云般罗蜜品)卷第八闻持品第四十五魔事品第四十六两过品第四十七佛母品第四十八问相品第四十九成办品第五十譬喻品第五十一知识品第五十二趣智品第五十三大如品第五十四卷第九不退品第五十五(旧云序品魔事品阿鞞䟦致品)坚固品第五十六深奥品第五十七梦行品第五十八河天品第五十九不证品第六十梦誓品第六十一魔愁品第六十二等学品第六十三净愿品第六十四度空品第六十五嘱累品第六十六无尽品第六十七摄五品第六十八方便品第六十九三慧品第七十卷第十道树品第七十一道行品第七十二三善品第七十三遍学品第七十四三次品第七十五一念品第七十六六喻品第七十七四摄品第七十八善达品第七十九实际品第八十具足品第八十一净土品第八十二毕定品第八十三差别品第八十四七譬品第八十五(亦云性空品亦云法性非作品)平等品第八十六如化品第八十七常啼品第八十八法尚品第八十九嘱累品第九十

　　大品经义疏目次(终)

　　No. 451

　　大品经玄意(一)

　　胡　吉藏法师　撰

　　开皇十五年正月二十日记

　　上观师六年在山中不讲余经唯讲大品临无常年诸学士请讲涅槃师云诸人解般若那复欲讲涅槃耶但读三论与般若自足不须复讲余经诸学士既苦请师遂为商略涅槃大意释本有今无偈而已唯留心于波若兴皇初出讲波若师北岸得大论文墨还始讲大论也然此经好讲而有两论解释故一者三论通论此经之心髓二者大论释此之本义此之二论复是关中什师并融睿等对翻论文言精要义可依信为此故留心寻讲也今当得商略其意然山门已来道义不作章段唯兴皇法师作二谛讲开十重者此是对开善二谛十重故作其外并无后人若作章段者则非兴皇门徒也。

　　今前释此经题。

　　言摩诃般若波罗蜜经者此有四句一摩诃二般若三波罗蜜四修多罗虽有四句只成一句今离为四句释之。

　　初云摩诃者此是外国语外国语通今明正是中天竺语故睿师云秦言谬者定之以字训彼音失者正之以天竺也彼国云摩诃或云摩醯或云优婆此言大何以知之如摩醯首罗此云大自在云云然摩诃是外国语此若为翻译解者不同凡有三释一云摩诃不可翻也用睿师语云不可翻者即而书之既即彼国语而书之故知不可翻也问既不可翻何得云大胜多耶解云此是三义训释非为翻也第二解云摩诃以三义翻译论大胜多此解依大论言摩诃言大或胜多云云第三解云以三义翻而有强弱大翻则为正胜多即是义训何以知然以数文证一者论释摩诃比丘僧摩诃言大不言胜多若胜多亦是正翻者岂得独言大耶次释摩诃萨埵文云摩诃言大萨埵或道心或众生亦不言胜多也三者第十八卷云摩诃秦言大波若言慧又金光明经第二王子名摩诃提婆偈中云大天诸处文既并云大不言胜多故知大为正翻余是义训也。

　　摩诃翻为大问大有几种解释不同招提师明有十种大一者境大即是真谛无相境亦名如法性法性遍一切处故经云无有一法出法性者所以为大也如者一切皆如耳故开善云旷劫学于如今得如提流天下遍只是瓶处如也二者人大此法是大人法行行此法故故名为人大也三者体大此是何法谓忘相知即是般若故为大四者用大五因大万行中般若最大六度中般若最大故是因大六果大者此法能得大果报也七者导大能导一切万行到佛果八者离过大谓寂灭四重五逆九力用大谓能出生人天五乘十者教大此经通教三乘也。

　　次招提后人嫌十大太多故作五大五大者一境大二体大三用大四因大五果大明前十大不出此五大言五者人大者若是因人则属因摄果人则属果摄何须别立人大力用等终是因果所摄不须十也次有灵观法师是地论师中好手经至东阳后还都丰乐寺归兴皇法师假停三日讲看之人疑其非是灵观观恐其偷得灵观之名彼师既知玄云若言非者但虽者也主释华严大集涅槃大品四余明四种大若是涅槃即是果果大华严是果大大集具果果二大般若但是空慧此是因大都有三家解释。

　　问此解有病败不今明亦有若初一家作十种大者多则不足少则不收多则不足者大义无量何止十种故不足少不收者明此十大摄大不尽若直作得大离大此二摄大大则尽或待大绝大等人法境智如此摄大皆尽何须作十种。

　　问汝十种既有因大果大相对者既有境大何不立智大既有人大何不立法大耶彼云离人以外并是法故不立法大者亦离体以外并是用何故别立用大耶第二解五大亦同前家不须别责第三四种大敢不可涅槃何得独明果果大不明果大果果量改德若用下文但云涅槃是果果大者前文正以三德为涅槃三德明般若法身等此即是菩提岂非是果而独云是果果等是两文前明果大后明果果岂得弃前文而取后文耶华严何意复但是果大集大通果与果果大般若是因大此并是无文故不可也。

　　问今为同此诸释不但明不同不同者云何释之今明依经依论解者十二门论云六家释大初云摩诃衍于二乘为上故名为大此是待小名大二乘智慧名小菩萨智慧名为大也二云诸佛乘最大此乘能到故名为大此是得果名大谓能到佛果三者诸佛大人乘故名大此亦得果人乘故名大亦是得人名大也四文殊等乘故名大此就因名大亦是约人明大五灭众生苦与大利乐此就得离明大六者尽诸法边底此则就境智名大诸法边底即是境能尽即是智虽有六大义而无所不包初一义是待义后五即是人义余即是法有境有智有能有所有得有离如文可寻故遍摄一切也菩萨作论本为通经论中明大即是释经中之大而经亦明大义且就涅槃大品为语涅槃明二种大一者相待大二者绝待大待义可明绝者如云有王大王有空大空不因少空名为大空等者即是绝待也大品亦明二种十八空等是相待空独空即是绝待故具相待大绝待大是以一家释大具有此二义云相待可解今具释绝待大问从来明待少明大未是好大绝待明大始是好大何故尔寻是两大待少既非好大绝少亦非好大遂语难云云次问何故辨绝待大耶今答前者明待少是因他因他得大非是自大故未如好犹如因他仍富贵故也绝待者不因于他分自是大犹如不藉他得富贵故是好大也次者第二何故明绝待大者此为欲释涅槃经云坻罗婆夷实不食油强名食油涅槃亦尔无有因缘强为立名故名涅槃此即无因缘强作名字故是绝待云云今次正明待绝两种名从来明相待大此是待小名大绝待大绝少大名为大今明此言大过若相待大既待少明大者绝待大亦应止绝小明大何得双绝大小此义偏云一家从来云相待大此则待少名大绝待大明绝少绝大故名大然此语难解今难若绝待大既大小双绝者待少大亦应大少双待待大止待少不待大者绝大亦止绝小不绝大并结之(云云)次问既绝待亦绝名不以待并名结之(云云)解此问有例不例例者若名为待者绝待则绝名(云云)不例者分自有相待大有绝待大何妨有相待名有绝待名若今绝待则绝名者绝待既无待绝名则无名此为不可也次难待义若一往则大止得待少不得待大者一往明空义止得空有不得空空结之(云云)次掩问经云但假名与强名何异彼云不异今难待义既不自故是征名者不待义则应是自义(云云)前来有三难自患解(云云)今明讲体须出妨难自有须解有须不得并解并不解(云云)。

　　今次释明有四句一者非大非少二者非大非少结皈大少三者非大非少偏结皈大四者非大非少偏结皈少初句直云非大非少者此有二意一者洗病二者释中义言洗病者人闻大小定作大小解谓二乘为小大乘为大今破此明正道未曾大小也就中者则明非大非少常行中道也大少既尔常无常愚智例然第二句非大非少结皈大少者此为辨双游义(云云)又则辨体用义非大非少即是体大少则是用也第三句非大非少偏结皈大者此是叹美义则是引进也非愚非知结为智非常非无常结为常皆尔然涅槃经初辨常亦是治无常义亦是叹美引进义也第四句非大非少结皈少者如昔小乘乃至王宫生非凡非圣名为圣凡不名凡圣非愚非智名为智愚不名愚智也。

　　问既有初句明非大非少辨体而不名用者亦有双明大少用而不明双舍以不解云亦得如昔明大少此时不得非大非少两舍也今次更成前意一家常云待小明大未是好大无少无大乃是好大故经云对苦明乐乐还成苦无苦无乐乃是好大故经云对苦明乐乐还成苦无苦无乐乃名大乐也复人虽诵得师语而不得师意今且啧汝意言待少明大未是好大无大无小乃是好大对小明大大还成少无大无少乃是好大耶等是大待少大既非好大无少无大亦非好大结耳今解云师依如此语释经文则是无苦无乐乃名为乐故作此语经复作此语者正明待少明大此大因待他故未是好大如五尺因三尺之短故得长名此未是好长若望一大还复成短也今若能无长无短乃是好长大少苦乐皆尔待苦明乐未是好乐如人中乐望天乐此乐还成苦若能无有生死中之苦乐者此乃名为大乐也次明若一往即云相待大待小不待大绝待大无少复无大者此语着前难今明自有有方待无方待四句有方绝无方绝四句有方待无方待四句者自有大待小自有小待大自有小待小自有大待大四句中初两句是有方待后两句是无方待也有方绝无方绝四句者自有大绝少自有少绝大此两句是有方绝自有大绝大自有少绝少此两句是无方绝也。

　　问既言绝待义者绝义为有几种今依一师言方一家有三种绝一者究竟绝今且约波若涅槃第一义悉檀作之言波若绝者如论偈。

　波若波罗蜜　　实法不颠倒　　念想观已除
　言语法亦灭

　　此即是究竟绝尽心行灭语言也言涅槃绝者如德王文明明涅槃正体非常非无常等亦横绝一切法竖穷五句也言第一悉檀绝者还出大论云言论尽竟心行亦讫不生不灭法如涅槃并是究竟二者渐舍绝则如二谛义世谛绝性真谛绝假世谛绝性生灭真谛绝假生灭真谛虽绝假生灭而犹未绝不生不灭故是渐舍绝也今言绝少名大此渐舍大何故犹未绝大名犹有大名前直云波若绝待则是究竟绝今言绝待大绝少犹存于大故是渐舍绝也三者有待绝义言待绝者大少相待究竟然而绝也言绝待者虽绝而常待也今次论只问此绝待大既名为大此名为当因无名故有名为当不因无名故有此名若不因那得此名若因即是待何谓绝待二问此名为名体不既云波若大岂不名体若波若不名波若体空名应不名空体三问此名是教不若是教则应表理若不表理何得名为教四问此教为缘不若不为缘何须说也五问此名是所不二智能说此教者教是所说不若是所则对能不得绝也今次并此五种如大有二种一者待小大二者不待少大若尔者名亦应有二种一者待无名故名后四类然问此例不此极难解若初一关亦可例自有待小名大自有非小非大大者分亦有待无名名自有非名非无名名也第二关亦可例有詺体名有非名非体名故相皇可见后三关则难只问得有为缘教复有非缘非故故若不为缘何须此教表理亦然(云云)所义亦然得有能所复有非体非所所不若有非能非所此是谁说须思解之。

　　次问论既云四悉檀摄佛八万四千法藏皆尽者此绝待大是何悉檀所摄解云通而为论通四悉檀摄言第一悉檀摄者只此大则是胜莫过义言语尽竟心行亦灭不生不灭法如涅槃云则是第一义悉檀摄也言对治悉檀摄者或自有以常治无常无常治常等或有以待治绝以绝治待也各各为人摄者或自有为人说常说无常说待说绝等(云云)世界摄者世智说分有亦说有世智说无我亦说无世智说待分亦说待世智说绝我亦说绝也别论者正是第一义悉檀也。

　　次汝言绝待大者那得此大名何故名为大解云强名问那得此强名若言强名此便若似似等责次并若强名为大应强名为待等次责既强名对少何所复苦也次问非少非大名为大此是绝大不解者云是次更问非少非大名绝待大此大绝舍少不答理然今且约涅槃波若两种明大论论问槃涅绝少大者此为绝非涅槃之少大为绝涅槃之少大耶既言涅槃非大非少理数应云绝涅槃少大则并若涅槃论绝还绝涅槃之大少者亦应涅槃论待还待涅槃之大少若涅槃论待还自待涅槃大少便成自体涅槃大少还自相待此不可(云云)波若大少亦尔次问波若非少非大名为绝待大者非何物大少为绝性大少故言非大非少为绝假大少故言非大非少名为绝大耶解具有此义自有绝性大少名为大自有绝假大少名为大少名为大者只是一似大似大非大似大非少非大非小名为假大也绝绝假大少名为大者只波若非大非少名为大此大则绝假大小也。

　　问既绝假小大名为大此大名为假大不解云然并若说似大小名为似大者亦应绝性大小应名为性大结(云云)解云我绝性大小名为似大此是相待假大分绝大小名为假大此是绝待似大虽有两种似大而待绝不同也次并汝似义有相待假大复有绝待假大者性中亦应有相待性大绝待性大(云云)次问相待是不自故可得是假绝待那得似(云云)。

　　次问既云非性大小名为大非似大小名为大此得云世谛绝性大小真谛绝似大小此与一家(云云)世谛破性生灭真谛破假生灭者不若单言齐者则死单不齐者亦死正答应云齐不齐齐者世谛绝性大少真谛绝假大少世谛破性生灭真谛破似生灭是齐不齐者世谛破性生灭辨不生不灭真谛破假生假灭辨不生不灭世谛绝性大小结为大真谛绝假大小亦结名为大不云非大非小故不齐也。

　　次释大义问以何为义古有四释一云大是广博义二云大是包含义二云大是常义四云大是莫先义四释中广博之与常出涅槃文常者出涅槃第三卷名字功德品云所言大者名之为常广博出四相品第五卷云所言大者其性广博也两释无文就此两释还释前两文言包含者还是释成广博故包含包含故所以广博也莫先还是常义以无有在其前者所以为常今明既以莫先释大何不得以莫后释大若有先分者则不得是常以无先我者故得是常亦得云若有后我者不得是常以无后我者所是常也此四种释大约涅槃大品两种经释大者若是涅槃有此四种大(云云)若是波若唯得以广博包含释大何故然波若有二种若是实相波若此是真谛境正得有四义若是空慧之波若唯得有广博释大包含释大何故此波若是空慧是因未得是常与之莫先也所以得是广博者所照实相性之与境既广博故此慧亦广故下文云缘无边故般若亦无边法性无边故般若无边以缘无边境广博境广博故智得称广博博境包含故智包含而不得是常与莫先若境智合论则具四也旧释如是今云何耶解云备四种大一者依名释如前四义又过常释四义乃至大以莫后为义无边无量义无尽等义也二者竖释论大以不大为义小以不少为义余例然。

　　问此语出何处庄法师是彭城学士复听长千讲而于张舍人宅发大品经释摩诃云游来释大是广博等义今明不少不大是广摩诃义建初问此语出何处庄师不得今明此处处文经云无大庄严为大岂非不大为大又云人身长大有为非大身是名大身也又照明亦释摩诃云不作大不作少不有力无力等也三者横释大以少为义少以大为义空有例然(云云)四者无方释大以空为义少以有为义乃至以瓶衣等为义然此语太通漫今问大以一切万法瓶衣为义此法都有相关义作此释而都不相关故作此释解云此亦相关故华严云一中解无量无量中解一也问相品云一切法只是一法一法只是一切法何故尔一切法只是一如只一如为一切法故是相关得相待相类也更简四解中竖释义大以不大为义有为义此关疏密义。

　　问有是不有义有是无义此两何者是疏何者是密解云一往有以无为义则是密有以不为义则是疏何故尔有无正是相敌对故密若是有不有异有云外皆为不有乃至亦有亦不有非有非不有对有法名不有此通故是疏也次复转此语若是有无即是疏有不有即是密何故尔解云若是有无相对无上不带有故是疏若是有不不有犹带有此有名为不有故是密难言若不此有名为不有故密者我亦只无此有故名无无何意不密解云无虽无此有而无上不带有名故是疏不虽不此有而不上带有名名为不有故是密也问此是何物不有解云至中假义广释也。

　　次释般若义。

　　波若是天竺梵音若仁王经云世尊二十九年中为我说金刚波若摩诃般(钵音)若波罗蜜长有必字故云必必波若复有余字云摩诃般(钵音)罗若波罗蜜若依余部般若直云波若此当是彼国单复缓切语不同也然只初般字若依涅槃经题则作(钵音)此经则作(波音)若依三昧取则云般(密祥音)又作(钵音)只是一字四音不同然人读此波若经是宗熙令法师云般(钵音)若复有人读云般(答祥音)若复有人云班若是灵根令正及招提所用云波若只是一字作四种音则为难解也今明若依涅槃经题则应作(钵音)又若依此经作(波音)者一题中有两波字下则作水波字既两波同一音何不同一字既有两字故应作(钵音)又真谛三藏亦作钵音读故彼释金刚般若云䟦阇罗侈履迦钵若波罗蜜修多罗也。

　　次明此土翻者不同若是道安法师云波若此云清净出放光经第二十二卷次敷法师云远离出大品第六卷无生品次有师云六度集经中翻波若为明度也第四解依大论十八卷云波若者秦言慧第五解依大论四十三卷云波若者秦言智慧第六是招提解用大论释成办品文云波若定异实相甚深极重智慧轻薄不可以秤波若此意明波若深重智慧轻薄故不可翻又波若多智慧少故不可以小智慧翻多波若也又取案涅槃师子吼文中云波若者谓一切众生毗婆舍那一切圣人阇那者诸佛菩萨者波若真云慧浅故名一切众生毗婆舍那云见少深故云一切圣人阇那翻为智智最深故云诸佛菩萨也阇那翻为智出毗婆沙毗波沙云阇那者言智也既三种各自有翻若言以智慧翻波若者复以何翻阇那耶故知波若不可翻问波若不可翻论那言波者秦言慧等如前五释耶彼解云此是波若所含不得以一义翻也他释如此。

　　问今同若反今明如他所解并所不读波若何故以其不见大论与三论故也今须次第啧六家明初翻家波若为清净此出何处大论从初至后都无此文但经中云波若波罗蜜是清净聚此是叹波若清净为翻也次啧第二家云远离者此是身子作三问云何为波若云何为菩萨云何为观须菩提答波若波罗蜜者名为远离此远离自翻阿罗蜜非翻波若此师但见经文不读论故尔论云阿罗蜜云远离波罗蜜云到彼岸也第三家云六度集经翻为明度者未见彼经故不论也后三家左右自相破后一若言波若深重不可翻者前何得云秦言慧秦言智慧耶若用前两文者复何得云深重不可翻耶又前两文自相破若言翻为慧者复何得云翻为智慧若言翻为智慧复那得翻为慧也次更责招提论文云波若甚深极重智轻薄故不可秤何时道不可翻不祥与不翻异也(云云)次汝若言前五种并是波若所含者并应秤秦言何得有秦言又若波若不可翻摩诃亦多含亦应不可翻也次责若言波若深重者涅槃中何得言波若者谓诸众生也又波若深重者则应胜阇那经便应言阇那者谓诸众生波若谓诸佛菩萨何得言波若谓众生阇那谓佛菩萨耶。

　　次明涅槃既云波若者一切众生毗波舍那一切圣人阇那诸佛菩萨问何意言波若是一切众生有解者言一切众生即是波若波若平等故众生即是波若故法尚品诸法等故波若亦等今明此亦非也何故尔波名直云诸法等故波若亦等何时道众生若言平等即有是众生何不言诸圣人诸佛菩萨耶既平等何意不等圣人诸佛菩萨而独言众生也今明此三句经初云波若谓诸众生翻为慧义最浅故云一切众生毗婆舍那此云见见义少深故言一切圣人闇那此云智智是决断最深故言佛菩萨也。

　　涅槃既言波若谓诸众生此则是浅义何得言波若定实故深重不可翻耶今明波若有二种一深重波若二者轻薄波若慧亦二种一者深重智慧二者轻薄智慧若是大论第七十二释成办品明波若定实于相深重此则是深重波若是大经明波若谓诸众生即是轻薄波若也今谓论盛明波若定实相深重此是深重波若智慧不能秤是轻薄智慧轻薄智慧故不能秤深重波若也若更论亦应言轻薄波若不能秤深重智慧问何者是深重智慧文解只大经中明毗婆舍那与阇那即是也问既有深重波若复有轻薄故若者何意不言智慧深重轻薄波若不能秤而言智慧轻薄不能秤波若解云是外国语故慧是此间语则彼此㸦举相兼也问论中何意明波若深重经中何意云波若谓诸众生解云论释波若故叹波若也经欲明三种差别故也既云深重波若含前清净等五义深重智慧亦复然也他云波若含愚含智今但言智宜得智不得愚故轻今明不然我智慧亦含般若非波若何意不重(云云)。

　　前来论翻不翻竟今翻为智慧问三种波若尽得翻为智慧不今且明三种波若者持公解云一者实相波若二者方便波若三者文字波若被以大论第百卷即文证云波若有二道一者波若道从初讫累教品二者方便道从无尽品去讫经是波若道则是实相波若方便道则是方便波若文字通两处也今明作此判制者大为失他不见论此事可矜彼师既讲大论何得辄作此判汝若以波若道为实相波若者即是含他两种波若以为一种但得实相境界失观照波若此则含他观照则属实相波若道中自但境而无智以方便道为方便波若此但智而无殊也今明三种波若义只就波若道中自论三种境此则一者实相波若则是境二观照波若三者其文字波若通论此二波若也实相波若即是诸法实相境能生观照波若若以实相能生观照故实相是因观照是果因从果作名实相亦名波若也文字既通说此二种波若文字是能诠从所诠得名亦得名波若也。

　　问三种波若文出何处解云说智及智处皆名为波若若智处即是实相境言观照者如大经云因因者如十二因缘所生观智此则是观照波若文字可明也又只说智及智处名波若文具得证三波若说即是能说文字波若智即是观照波若智处即是实相波若也波若道既具三波若者方便道亦明三种不解云亦得方便波若既有方便即有境波若复有文字故具三故波若道皆具三种不得为四得有二也方便是此间语外国云沤和拘舍罗此翻云善巧方便也波若是外国语此翻为智慧前三种波若通名为智慧彼国云沤和拘舍罗语此云善巧方便三种通名善巧方便然波若在外国语方便取此间语㸦相兼也。

　　问何故毗昙有五名而波若有三名耶答不学者谓此非问今明此是问何故今释波若三名谓境界名实相波若并观照文字也而毗昙中明有五种毗昙一者自性毗昙二者共有三者方便四境界五者文字言自性者即是无漏慧根是毗昙正体即是真无漏慧也共有者即是与无漏慧同时共起心数及道共色四相等即具三有为共有毗昙体方便者即苦忍前七种方便等体为正无漏慧根作方便故名毗昙境界者则四真谛能生其无漏慧故名毗昙文字者即是说此四种文字能论此四种从所诠真无漏慧故名文字毗昙也而三种波若准得三种毗昙也观照波若则准自性毗昙实相波若则准境界毗昙文字波若则是文字毗昙此三则同而两异无有共有波若方便波若然彼家既取苦忍前七方便是有漏为方便毗昙苦忍去是无漏有自性者今从初地去则无漏观知波若地前三十心是有漏故为方便波若取此义时亦得而无共有波若然彼家立共有同时心数故有共有毗昙问今时不言共有波若者可得言无心数不解曰不然若言有心数非无心数是大经诤论中应云说有心数不得我意说无心数应得分意而今言有无并不得意故不可言无心数为是也故知今非是立无心数义所以无有共有波若今明所以无者此明无定明波若不只有三四五六无量名等也。

　　今次更释三波若者只就波若道中有三波若方便道中有三方便也今亦两道成两般若是持公以波若道为实相波若方便义为方便波若者两道并成波若道则无方便道本有实慧方便慧是佛父母故言智度菩萨母方便以为父而今并成波若道者但得有母义而无父也又论主开二道而今为一波若道者便应本迹身为一身二谛为一事等(云云)次责汝既并成无方便二者何意作此释三啧出何处文四者反并若两道并慧者亦应两道并方便也我今依论主开两道两道各开三初三即波若(云云)后三即方便(云云)初波若即三波若此云慧后三沤和拘舍罗即三方便也作此释两道成父母义二谛等皆成也若他释者此是无方便等意亦得有此义论主正开二道则不得也然复有云非愚非智为实相波若愚智是方便波若明此二事文言是文字波若此别是一义欲示体用明非愚智为是体愚智为用此非二道意也今既依论用二道有是实慧道方便道依净名经作慧方便相对前有是慧后有方便然此二种什师云直照实相空边名为慧若行空不证涉有不着此是方便肇师云直照空照有是慧行空不证涉有无著此是方便有是两道论云共波若道三乘共说方便道独菩萨所行有应关中释空有二义二乘亦能故云共若行空不证涉有无碍此役菩萨然你云独菩萨所行此则共不共义成他即不成也。

　　问智慧何异次问慧见智何异又问忍见智何异今答智慧者有一异义如成论云真慧名为智此则不异此真无漏慧即是智也若依大论有二文初云波若秦言慧次又云智慧问论有文云波若秦主智不解云论无别文但论题云大智度有是为智何故尔远法师依大论造问论云摩诃般若波罗蜜优波提舍今大论秤为大智度即是以智翻波若也既具有三文即是有一异前单言慧之与智此则是异义具智慧即是不异义也良由义不定故翻则不定(云云)。

　　次就经中辨智慧义若是涅槃经就凡圣判智慧波若者谓诸众生此即是约凡夫名慧阇那者诸佛菩萨此是就圣人名为智问凡夫那得名慧解云凡夫名慧者此如毗昙明数之慧故偈云想欲及触慧也何以得知是心数慧如大经判定有三种上定则金刚三昧中定则四禅以上下定者谓众生心数定也若尔故知凡夫明慧则是心数之慧也问何得以数义释经解云必是数人用经义非经用数语也次大品经就因果判智慧菩萨名道慧道种慧此则是因名为慧佛得一切智一切种智则是就果名故也次就净名经就空有判智慧照有名为智故照空一切名为慧彼经善得章中云知一切众生心念如应说法起于智业知一切法不取不舍入一相门起于慧业也问何故如此今明前两正约决断竖释智慧异凡夫则劣故与其慧名慧则通正取心数慧也圣人则胜故与智名智能决断此就高下竖论因果亦尔因胜故未得决断之名所以名慧果胜故能决断所以名智也。

　　后就空有论者此是横论照空照有有既决断照空亦断但今就差别无差别判智慧照有有差别故爱智名照空则无异相故与其慧称此亦是决断强弱故辨智慧也今问此三义得通不凡亦得有相圣人得有慧因果空有亦然以不解云通论亦得今言凡夫得有智者一切众生皆有三种等智又云世智辨聪即是凡夫智也因果判智慧者佛亦得有慧义故如五分法身中佛与罗汉同得五分法身五分法身中有戒定慧岂非佛有慧又净名螺髻呵身子云如仁者心有高下不依佛慧又法华中多宝叹云善哉释迦牟尼能以平等大慧度诸众生此皆是佛慧文也因中亦得有智者如仁王经列众中叹菩萨德云实智功德方便功德故菩萨亦有智也智慧通空有者道慧道种慧道慧则照空道种慧照有一切智照空一切种智照有也此是智慧有因异通别也次忍见智同异者若是数人明忍智异彼家见谛道中有八忍八智忍则非智何故尔忍智未出惑外未得证故不名智若是智已出惑外故名智此则异彼偈云。

　诸忍则非智　　尽无生非见　　余一切圣慧
　当知三种生

　　此正明异义明忍非是智尽无生二智又非是见何故见是推求义尽无生二智是无学心息不复推求非见也除此八忍二智外则通三种谓忍智见也此是小乘根本义三百年中出世若成论佛灭后八百余年出则是小乘之末余他义也论人解忍智不异破数人异义彼忍智只是心上解知故引慧义经中说解智是慧义既不异但义分为二心上解初未决役名忍决则名智实非异也今所明无碍忍智未曾一异不一异而得有一异者一不同成论之一异不同数人之异也忍智一者佛菩萨同名忍如仁王经明五忍无生寂灭佛与菩萨同下忍名菩萨上忍即是佛忍智异者佛名为智得一切种智降此前悟道并云得无生忍也智同者佛得一切种智大品发趣品亦明七地菩萨得智也。

　　次释以何为波若解云佛灭后龙树未出之前凡有六解两病合为八家次出晚人南北非解释今前论龙树未出之前六解者第一家以无漏慧根为波若问无漏慧根此为取相似无漏为取真无漏为波若答旧有两释初家云此取相似无漏为波若问相似无漏位在何处解云小乘取四善根以为波若数家七方便不取前三但取后四论家五方便不取初四念处但取四善根为相似无漏何故尔以前未依谛观故后四善根始作谛观也若大乘者即是三十心内凡夫为相似无漏此中名波若也次解云取真无漏为波若小乘从苦忍已去大乘登地已去也第二解云以有漏为波若小乘苦忍已前皆是有漏大乘三十前是有漏问与初家相似无漏何异解云初家相似无漏位则短少乘俱取苦忍前四善根不通余大乘但取地前三十心若是今第二家则长从初发心已来至苦忍大乘至三十心皆是有漏也第三解从初发心讫至金刚三昧已来是因位皆是波若至佛时转名萨婆若此就因果判因名波若果名萨婆若此异前两解者初家位最短第二家处中第三解位最长也第四家解合取漏无漏为波若此位从初发心至苦忍前并地前也但缘涅槃佛果佛果涅槃此是无漏境心缘此境名无漏只此心即未断烦恼则是有漏故以有漏无漏为波若问此解与第一解相似无漏为波若何异解云第一家位则短但取四善根今则从发心已来也问与第二家解何异第二家只从初已来皆是有漏虽是有漏彼亦缘涅槃佛果既为菩萨定不缘涅槃佛果者则此为难今明前第二解则短但取百劫种相好身佛相显已来名菩萨正是迦栴延子义若是第四家伤长通取初发心也第五解云波若通漏无漏为无为并取漏无漏为无为为波若问波若是因那得是无为无为是佛果今明波若是无相境波若得是无为若是观照波若不得是无为今言无为者非是凝然常住无为此是无依无得名无为也第六解波若非漏无漏非为无为离四句绝百非虽有此六解今大判者初四解是有为第五解通为无为第六一解但是无为也次意前五解则是四句内第六一解四句外也次解前四是小乘后二则是大乘也问此六解云何何者为是今明具四句一者并非二者并是三者初是后非四者后是初非言并非者若作定解者则并非并须破如三论破外人引经亦破引论亦破一切不留以其心有所依着故也言并是者若识此皆是如来方便教门赴缘之说法者则能得道此则皆是不可破也初是后非者如来昔教小根缘说小乘教为是大乘则非也后是初非者后说大乘是法不可示言辞相寂灭即是为说大乘(云云)。

　　次出论意佛去世后人解古今南北不同今前出南土解释正以空解为波若波若是智慧空有两解即是解智故以空解为波若何故如此为空解能断惑有解不能断惑但能伏惑断故是真波若伏故是相从般若也就空解中复有二种一者真解二者似解问空解既有真似二种有解亦有真似二种以不有人答例今明不然旧解但空解有真似有解无真似空解有真似者未见真空但能伏而未断故是似见真空方能断惑故是真解也何者是真似两解位耶若是古来通法师宋照令法师明庆禅师等解从发心至六地已来并是似解至七地去是真解彼用大论文云菩萨至七地中不见众生等可度故云以梦中欲度大河集草木为筏运手动足而度至中流则觉不见有河筏等今菩萨亦尔从初来见有众生可度以入七地得无生忍都不见有众生等此是彼家辨顿悟义也次从三大法师及至今人所用并云小乘五方便为似苦忍去为真大乘三十心为似登地去为真此引大论释三乘共十地文性地者小乘暖法乃至世第一法以五方便为性地大乘则三十心也次断八忍地小乘苦忍已上大乘则无生忍位此解文亦相应也两种判真似如此。

　　问若为名真似解释约断惑判真似开善云若是真解则洞亡都遣能断惑故名真若是似犹未洞亡都遣犹带微相求未断故名似也若是庄严解云并洞亡都遣俱真解能断故名真似解未能断故名似此则难解脱洞亡都遣何意不断不断那都遣耶若开善解初地至六地空有不并入空则不照有照有则不观空有则伏空则断从七地上空有并观有伏空断亦得有即空空即有空既断有亦断也从初地至六地此则断伏取相或七地不复断取相但断伏枝条烦恼也南土大解释意如此。

　　问今云何解释耶山中旧云他种种解竟表今复更作一解此则是足载(云云)若是富博无所不有者何所不得犹如家有如意宝珠应于求者随意皆有也但此语非是前家所解故兴皇师东府城为王太子讲金刚般若荣法师问般若为空解为是有解耶师答波若未曾空有荣师云莫作昆仑文语向分今明波若非汝所解空有等若如君所解解空有还是断常等诸见故云如此等四句一向洗破设引经论亦须破为人有所得心皆成有得智也洗如此事毕竟净复则得论假名义也(云云)。

　　前出他解真似波若又约两种判真似位又明空解断有解伏问今有此义不得真似以不两位判云何又有断伏义不答此者今明那得无真似故涅槃中有真无漏似无漏大品有相似波若金光明见有一人似婆罗门此即是地前三十心人若以此见者故自有真似若有真似者与他何异答云一家有两彻义则理内外理外自有真有似理内自有真有似理外真似如他所辨何故名理外以其无有真可真有似可似此真似则是心上解知既有此真可真似可似故是有所得有所得故名理外今明理内者只除他如此有所得若真若似毕意表清净无依无得观行明净者为真若习观犹浅者名为似似此是无所得真似则理内外得无得相对也次摄理外若真若似皆名似理内若真似皆名真理外真似名似者以其同是有所得断常生灭为似如波若中修行色若常若无常是名相求似般若波罗蜜(云云)理内若真若似皆名真者以其同是无所得虽复观有明晦而从发支心同习无所得观故同是真波若也次第三转者理外都无真似何故尔此是有所得心都不与波若相似既无似何得有真他云水手似霓犹有仿佛有所得与无所得都不相关故不得有真似无所得理内义得有真似为除如有所得真似义方得无所得真似故云一切法不生波若生不住一切法住波若也今判真似者观解明者为真小未明者为似也(云云)。

　　次答真似位义与他同不今明他用大论两文判文判真似若用五方便为似苦忍为真者此是渐悟义若用初地至六地为似七地为真者此是顿悟义顿悟家破渐悟家渐悟家破顿悟家互有是非今明此两文无妨论中具有此义若依论解三乘共十地文云性地则小乘五方便准大乘兼顺忍以此为似释八人地云则小乘苦法忍准大乘无生忍为真者此就悟未悟判真似前是未悟故所以为似登地生是悟为真若是用初地至六地为似七地为真者论有两文一如前至七地中如梦觉不见一切众生可得又第十二卷释檀波罗蜜中云七地菩萨舍内身得法性生身者此就悟有浅深判真似初地至六地习观犹浅虽得无生而未深柔顺忍故为似七地得无生观行深故为真也次明初地至六地未并观故是似七地并观故所以为真也然一家常云初发心至佛则并观者此就并观有浅深约如此义名顺忍约如此义名无生皆是点空故一家云位义如今诸官也(云云)。

　　次明断伏义问有此断义不今明经中说为断伏何言无但一家有似中伏中似断义有中似伏中断义今明似中伏中似者与他硕反至中似义中当广述(云云)波若义多种不可一时具述今辨其要者略述道义此则所常行也故经中处处辨道义波若一部皆论之故发初即云以不住法住波若中无所舍具足檀此则道义次照明品云譬如盲人不能趣道入城五度亦尔以波若道有故方能至萨婆若也又下云如转轮王轮宝常在前道诸度亦尔波若在前导(云云)故知有道义今明道有三种一者引导之导二者开导之导三者导成之导言引导者则如盲人不识正路若无人引导则堕诸险导中(云云)今众行亦尔且就檀为语如布施等若无波若导引则不能得至萨婆若多堕余道一者若无波若引道则堕三有之中二者堕二乘地何故尔若是凡夫布施则堕于三有若是二乘布施则堕二乘地此约二人为论若就一人为语若就世谛心中行施此则有于三事此则是有若言无三事者此是真谛遣正是今人义此只是有无之见有即是三有无则是邪见大经云若以声闻心言无布施即是邪见为是故须波若导引方得免于二路也次开导者若不依波若行施戒等即是颠倒拥塞不成诸行不能得至佛道今以波若开除如此有无二见拥塞通至佛道故云开道也第三道成者若无波若道诸行则不成犹波若导故众行得成何故尔若无波若之时则不识体故行不成如施若不得波若则不识施体若不识施体则成有所得故不成施犹有波若故识施体所以然离断常诸见故始成无所得施也二者若无波若此施则狭狭不得成施以得波若心故所以能广施施始得成故是导成也然施有导前义导后义导前后义若是古来诸师准有导后义导后者菩萨前波若空慧妄想之心然后依此心行万行心有波若心导众行故众行则无复相惑故是道后也脱后开善学士龙光绰师作导前义明未得波若之前所行众行并带相或得波若真无相慧乃道前来所行之行悉是无相或此名导前也问前众行灭去而道不灭而是依开善解者此行附心来现在(云云)第三导前后者前来行行得悟波若真慧道前来所行之行而复更行后众行(云云)他解如此今汝波若空解导于众行众行随波若成空为犹是有彼义众行是空者则失有中万行既不得是空者若为道耶彼解云我只道万行令不著相惑何时新令有成空耶今明若尔者此终是空即两异既是有无两见只是此解义故大论云有无二见为此岸破有无见为彼岸汝今只是有无见常不得中流岂能到彼岸(云云)故不成导义也问今云何解云分破如此道义者即是道义何故尔只除此有无相令其毕竟清净菩萨从发心已来常作此行即是导故经云如轮王轮宝常在前导今菩萨亦尔从初发心已来常行无依无得波若正观所行众行并是波若行既是波若行即离有无等四句(云云)若如他家空有异然后将空观来导有中诸行不相着也次句经中之燃灯佛前值八百万亿那由他佛悉皆承事无空过者分尔时未得授记后值燃灯佛方得授记作佛者前所修功德更何所感召为当同数人之非数缘灭生不得果为当得果然复无有同非数灭理若然者此为得何物果既得无生忍竟云何更受有所得果若言此得无所得果者既是有所得因云何得无所得果难解云彼解云我是有所得因而变为无所得果今问变时为除为得故言变为不除而言变若除有所得言变若不除者云何言变(云云)。

　　次释波罗蜜。

　　彼有三音一者论释婆伽多种号其中云波罗伽此云度彼岸二者释檀波罗蜜云波罗蜜此云彼岸到三者论释无生品中云阿罗蜜此云远离虽有三文余二但有一翻若是波罗蜜有三翻一云彼岸到如前二云事究竟亦出释论无生品三者贤劫经翻为度无极也然经论辨波罗蜜少多不定或三波罗蜜或四五六七十百八万四千波罗蜜等也所言三者即如前既有三种波若实相观照文字者即有三波罗蜜谓实相观照文字也何故有此三明得实境既能生波若故欲说智及智处皆名为波若者得实相亦能生波罗蜜故名波罗蜜故有实相波罗蜜观照波罗蜜文字波罗蜜能论两波罗蜜故名字波罗蜜此是则前三波若故有三波罗蜜也次明一家复有时作三波罗若有非愚非智故名实相波若愚智为方便波若论于二种名文字波若此明体用义今波罗蜜亦得如此不明非彼非此名实相波若波罗蜜从此到彼名方便波罗蜜论此二即是文字波罗蜜以不解云此得例非彼此即是永免义从此到彼即是方便论此二即是文字(云云)次约二慧判既有实慧方便慧即是观照波若方便波若论此二种名文字者约此二般若为三波罗蜜者此还依关中释法师解直照空名为实慧行空不证涉有无碍名方便慧今约此辨波罗蜜者亦然直照空名波罗蜜此即实慧波罗蜜以虽照空能得度于有彼岸行空不证涉有无碍名方便者即得名方便波罗蜜以其能度有无也文字可知。

　　次问度彼岸与到彼岸两语为同为异耶若不前安处之即为难今答此语明异不异不异者到彼岸亦是从此到彼名为到度彼岸亦是从此度彼名为度(云云)言异者到彼岸必到彼岸竟始名为到若是度者在中流中亦名为度如今度江(云云)。

　　次问度彼岸何者为能度何事者为所度到彼岸何者为能到何事者为所到此二能所齐不今明不齐若是能度所度即以波若为能度烦恼是所度故论释檀波罗中云六波罗蜜能度烦恼大海也若是能到所到者则以波若为能到佛道为所到此两能所夫互殊也。

　　次问为是永免秤度为是究竟秤度解云具有此义言永免者此是去离以释度离烦恼以前云六波罗蜜能度烦恼也究竟释度者此者作事究竟满足秤度如云舍利弗不能度布施河者以其无行施不能得究竟能一切时一切种一切人常施故名为不度若能如此究竟之施则得名度非是越度之度此是究竟名度也如言度深忍心净已度禅定等并是法忍禅究竟故名度也若是前永免秤度此是越度烦恼此就离以释度若是今究竟哀名度此就作事满足以释度也(云云)。

　　次问波若与波罗蜜为一为异答具有此义言其同者只是一正观取其净照义则名波若取圣永免颠倒义名为波罗蜜只是净照故永免永免故净照约义到于二种竟无有异也言其异者波若则是因波罗蜜则是果何故尔波罗蜜云到彼岸彼岸则是果也若尔者波若何得波罗蜜耶今明波若能到彼岸今从此功用为名名波罗蜜又因带果也旨次解释度义不同一者大论云从此到彼名波罗蜜次释成辨品云远离此彼岸是檀波罗蜜相此则是永免以释度次集散品先尼梵志复问云此彼岸不度故是波罗蜜相也四者若有彼有此犹名为此无彼无此乃名为彼此类如涅槃云有苦有乐犹名为苦无苦无乐乃名大乐也而一家常云有此有彼未为好度无此无彼乃名好度此则是约世出世论有彼此是世间度故经具有二文大品云有世间檀波罗蜜此则明世出世俱有波罗蜜若是涅槃德王中云云何是施非波罗蜜见有乞者然后乃与是名为施非波罗蜜若无乞者开心自施是则名为檀波罗蜜此则明世间有檀而无波罗蜜出世间有檀有波罗蜜然出世间有檀有波罗蜜可解世间何故有檀无波罗蜜解云世间小小行施故得名为檀未能到佛道彼岸故非波罗蜜而大品云有世间檀波罗蜜者此是随心相理解义随圣谓情得度故言波罗蜜。

　　问既言世间有檀可非波罗蜜亦应有波罗蜜而非檀解云具四句一者有檀非波罗蜜即世间檀二者有波罗蜜非檀则如余五度是波罗蜜而不名檀也三者檀亦波罗蜜则出世间檀四者非檀非波罗蜜者有二义一者泯三句未曾檀未曾波罗蜜也二者则是恶法非是檀亦非波罗蜜也。

　　问波罗蜜云度彼岸者若为是此彼岸中流等若是从来解约二约约涅槃所明生死为此岸涅槃彼岸烦恼为中流八圣为筏也波若则以有相为此岸无相为彼岸似解滞相惑为中流滞相似解为筏也言有相者正是外凡无相即是发地似解即三十心似解滞相义即是中流带相似解即是筏义此是开善解也若庄严解有数种彼此岸一者二乘为此岸佛道为彼岸二者生死为此岸涅槃为彼岸三者因为此岸果为彼岸四者约二谛浮虚则为此岸无生为彼岸也今明此解并无出处故不用今大论释波罗蜜中有两复次初云悭贪为此岸佛道为彼岸施为河中后复次云有无见为此岸破有无见为彼岸勤修布施为河中此之两释同是释善法何义同以布施为河中也复有文云此六波罗蜜能令人度悭贪尊大海即是恶法河义故一家具有善法恶法二河也恶法河以恶法为此岸恶法为中流通佛道为彼岸。

　　问恶法河既以恶法为此岸以恶法为中流者善法河应以善法为此岸善法为中流而今善法河以善法为中流以恶法为此岸者恶法河以恶法为中流应以善法为此岸也解云义河必皆例今明欲例者恶法河以重恶为此岸轻恶为中流善法河五以轻善为中流重善为彼岸也。

　　问恶法河既重恶为此岸轻恶为中流者善法河亦应重善为此岸轻善为中流解云此不例如从来两种度度生死河度涅槃河明此两度异若是生死河中七人俱度生死河永离生死去而有方便无方便故有七人不同有方便者离生死名为度无方便者不离生死不名为度此就离义明度若是涅槃河亦同求涅槃约有方便无方便无方便者不得涅槃故不名度者九方便者得涅槃故名为度此就得以明度故两河虽但明度而义不同然经中明颠倒不颠倒无豪厘差别而多颠倒少不颠倒以多颠倒故于其有彼此颠倒为此岸不颠倒为彼岸只此颠倒深广即是大河以漂深义即是中流也恶既尔善法亦尔取善法深广义即是河能流转行人到佛道善即是流义也。

　　问既得以生死为此岸涅槃为彼岸者亦得以涅槃为此岸生死为彼岸不解云只得约凡圣二人相望作凡夫以生死为此岸涅槃为彼岸圣人以涅槃为此岸生死为彼岸如江两岸人互相望(云云)。

　　次明修多罗。

　　所言经者自上已来明所论之理今明论理之教即理教一双也如涅槃七善中释知法知义知法者谓十二部经知义谓十二部经所明之义即理教之明证也言经者天竺名修多罗此方随义翻译非一传者多用綖本二名以翻修多罗若依分别功德论及四分律字并验现今天竺僧谓缝衣之綖为修多罗则以綖翻修多罗若依仁王经及留支三藏所云则以本翻修多罗若綖若本并有文证但验方言难可偏定所言綖者以世间綖有贯穿摄持之用诸佛言教亦有贯法相摄人之能与綖大同故从喻立称所言本者以教能显理教为理本教能超行故为行本今秤为经不言綖本者盖是翻译之家随方音便故以经名代于綖本类如毗尼藏正翻为灭若依根本翻名应言四分灭十诵灭等但翻译之家见此方俗法制罪教门名之为律是以佛法制罪教门亦名为律故名四分律十诵律等此亦如是若依根本翻名以为綖本应言涅槃綖法华綖等是翻译之家以见此方先传国礼训世教门为五经是以佛法训世教门亦秤为经故言涅槃经法华经等既随俗代名还依随俗释义俗言经者常也虽先贤后圣而故范古今恒然故名为常佛法亦尔虽三世诸佛随感去留故范古今不可改易故名为常故言为摩诃波若波罗蜜经也。

　　第二序说经意

　　问佛以种种因缘说摩诃波若请为陈之答佛法无量略说因果总摄一切因者所谓菩萨真实大愿真实大行如经中说若不以般若心发愿愿不成愿若不以波若心修行则行不成行是故菩萨欲修愿行要须般若是名因义所言果者菩萨以行无所得因故得无所得果无所得果则是如来实相法身亦如经中说今欲为诸大人说此因果故说是经复次为现在未来一切众生真实分别利益功德故说是经复次欲说第一义悉檀故说是经复次以大悲心受请说法故说是经复次欲集诸佛法药愈难喻病故说是经病有二种一者身病谓老病死二者心病谓贪瞋痴自有生死以来不得波若药故无人能除此病佛以摩诃波若摧破二病故说是经复次欲增诸菩萨念佛三昧故说是经一切众生虽欲念佛不识如来多随耶观不见法身法身者以正法为身故秤法身故华严云正法性远离一切语言道为一切趣非趣悉皆寂灭相斯经盛明实相即是盛明法身故云观身实相观佛亦然今欲令念此正法身故说是经复次欲显示中道拔二边见故说是经复次欲说异法门异念处故故说是经昔说善门不善门无记门常无常苦乐等念处今欲说非善非不善门非常非无常念处故说是经复次欲转众生深重障故说是经如是种种因缘并是依经文影识龙树大论故说般若因缘。

　　问为何等位人说是经耶答有人言般若是高位行我等凡夫岂祈斯事故望岸自绝今谓不然此人乃是无碍法中自作鄣碍可不悲乎为言波若必在高位高位之人本自不堕恶道何俟习行方得离耶今经言欲不堕恶道不生卑贱家欲世世人天净土受乐乃至究竟大般涅槃须学波若此意乃明应堕恶道者行波若故不堕也所以从博地凡夫以上乃至十地以还皆须学波若也。

　　第三明部傥多少

　　问波若波罗蜜凡有几种答通捡经论部类不同第一有二种出大智论第四十一及九十九卷云波若有二种一共声闻说二但为十地诸大菩萨说今诸部波若多是共声闻说也第二三种者释论第六十七卷云波若部傥有多有少有上中下谓光赞放光道行又释论第七十九卷云般若义乃无边卷数有限谓小品放光光赞既列余二同前而以小品名代道行处故知道行即是小品也第三四种者长安睿法师小品序云斯经正文凡有四多则十万偈小则六百偈此云大品故是外国中品耳随宜之言复何足计其多小虽唱四名而不列数也第四五时波若者出仁王经初云释迦牟尼入大寂定众相谓佛已为我等二十九年说摩诃波若金刚波若天王问波若光赞波若今复放光斯作何事既列四种于前第五说最后仁王波若故有五味般若也第五八部般若者流支三藏云波若应有八部第一部有十万偈第二部有二万五千偈此之二部犹在外国第三部有二万二千偈即是大品第四部有八千偈即是小品第五部有四千偈第六部有二千五百偈此之二部亦未传汉地第七部有六百偈即是文殊师利问般若第八部有三百偈即是金刚般若又犬论第百卷云如此中波若或有二万五千偈大波若有十万偈诸龙天宫有千亿万偈以其寿命长远念力坚强故堪闻多说人中寿命短促忆识力弱止有少许文字为尔岂局在五时限于八部耶。

　　第四辨开合

　　问曰余经更无再说何故波若诸部无量答佛经无量来汉地者盖不足言但今唯见波若多部未见余经多耳而今且论般若多部者众生入道多由般若所以者何一切凡夫不得道者皆由有依着般若正破众生有所依着故说无依无著之法般若亦是真实忏悔故诸大乘经辨真实忏悔皆依波若如普贤观经云一切业障海皆从妄想生若欲忏悔者端坐念实相涅槃亦云若闻无作无受王之重罪必得除灭是以波若有多部不同取其大要众生常有依着之病故佛说无依得法如二夜经云从得道夜至泥洹夜常说波若五时八部何足为多。

　　问波若五时既为五部华严八会何不八部八会既合一部五时何不合耶。

　　答通而为论皆得相类今不然者华严八会此义则前后相成如前说十信十住十行十回向十地及大小相海此则浅深次第因果相成故得为一部五时波若非是浅深次第前后相成故各开五时。

　　第五明前后

　　问摩诃波若金刚波若何者前说答有人言前说摩诃次说金刚有人言前说金刚后说大品各以文证义唯成二见也今明此之二释未可准判随宜之言复何可定一其前后或可一时具说多部或可一部亦具经多时至大论中更当委释二经前后既尔五时八部亦复不定非但波若前后不定一切经教例此可解故经中云八相成道一一相中具足八相岂得定其时耶。

　　第六辨经宗

　　南北古今波若宗体不同或以境为宗或以智为宗或以因为宗或以果为宗今略而不陈也问山门解释与他为同为异答求由来众解若得可门同异求其不得将谁同异耶能如是不同不异不自不他无依无得一无所住即是波若之玄宗有所依住皆非波若宗也今明波若无有定相随缘善巧义无不通而正波若未曾境与不境智与不智乃至因与不因果与不果方便随缘在因名因在果名果在境名境在智名智故肇师云原夫能所境智因果者岂境智因果之所能良以非境非智能境能智非因非果能因能果耳而今就文而论一往方言波若非因非果正以因果为宗故云因名波若果名萨婆若此因果表其正体非因非果也。

　　第七明显密

　　大明一化凡有四门一显教菩萨不密声闻即华严也二显故声闻不密化菩萨即三藏也三显故菩萨密化声闻即般若也四显故菩萨显化声闻即法华故也复有傍正四门一正显真实傍开方便即华严也二正开方便正隐真实即三藏也三正显真实傍开方便即波若等故也四正开方便正显真实即法华之教也问法华明三乘是权可得显一乘是真实大品未辨三乘是权云何得显一乘是真实耶答法华对权显实大品辨二乘为劣大乘为胜故大乘为真实问何文辨大品已明真实答法华信解品云一切诸佛所有秘藏但为菩萨演其实事而不为我说斯真要此文则指此经明之故知大品已显真实也问若大品明小乘为劣菩萨为胜名已显真实者三藏之故亦明二乘为劣大乘为胜亦应已显佛乘是真实答大品等故正明大乘傍及小乘故正显真实三藏之故正明小乘傍及大乘故不正显真实又大品故具足显了说佛故正显真实三藏故虽明佛乘犹是隐覆之说故不正显真如三藏故明王宫实生双林实灭从凡得圣树王成佛法华弊衣长者正喻此佛佛故知犹未显真实也。

　　次明别举此经对法华论显密问大论第百卷云波若非秘密法故付嘱声闻法华是秘密法故至菩萨云何秤秘非秘耶答秘密不秘密凡有二门一以大乘秘密小乘非秘密如大论显示故中说罗汉即断烦恼清净菩罗未断烦恼故不清净秘密法中说菩萨得无生忍只道超出二乘之上故菩萨清净此则小乘浅近故非秘密大乘甚深故名秘密二者约大乘中复有秘密如大论第百卷说波若不明罗汉作佛故非秘密问法华明罗汉作佛何故是秘密般若不明罗汉作佛何故非秘密耶答法华明罗汉作佛甚深难解故是秘密般若明菩萨作佛其义易解故非秘密故大论云罗汉作佛至佛时乃解之论者正可论其余事龙树既云未解至佛时乃知故罗汉作佛甚深难解涅槃现病品复云如佛所说阿罗汉一切皆当至涅槃如是甚深佛行处凡夫下愚不能知故知罗汉作佛为难解也问何故难解耶答此望昔教为难以昔教明罗汉烦恼已尽不复更生如云无明糠脱后在田中不复更生法华经中明罗汉作佛故于昔故为难问昔者于谁为难耶答正于声闻人为难故大论云大药师能用毒为药小药师但能用药为药菩萨能解二乘作佛如解用毒为药故法华付嘱菩萨也声闻但解菩萨作佛如解用药为药故波若付嘱声闻也问若波若但明菩萨作佛未明二乘作佛即波若教为劣法华教为胜何得大论释问乘品列十种大经而般若于中最大既秤最大即法华为劣前后相违答法华波若㸦有胜劣若为声闻人明二乘作佛即法华胜波若劣若为菩萨明实慧方便即般若胜法华劣何者波若六十六品辨于实慧无尽已去二十四品方便是十方三世诸佛法身父母故净名经云智度菩萨母方便以为父一切众导师无不由是生既广明法身父母故于一切方等经中最为深大余经不正明此义故不及波若波若广明实相故于众经最为深大所以然者三乘得道及以断惑并忏悔重罪此之三义悉依实相而波若正广明实相故三义得成余经不明故有劣波若是以两经㸦有优劣故龙树前后有于二文此出关中睿法师小品序非新造意也问若二经㸦有优劣何故大论复云法华是波若异名答般若法华同是正观平等大慧显道若无异故云法华是般若异名是以论云波若是一法佛说种种名随诸众生力为之立异字今但约教为人有差别波若教直往菩萨作佛法华教回小入大菩萨作佛约人不同而作佛无异同长者大宅及以七珍始终无异但付财之时未是委家业时有问波若未明二乘作佛得是不了教不答波若明菩萨作佛此事显了未得说二乘成佛约此一边之义亦得秤为未了问若尔何得释毕定品云须菩提闻法华经明一切成佛复闻般若辨菩萨有退是故一切足今问佛为毕定为不毕定此问意审二经之同异佛答云菩萨毕定毕定者毕定成佛也既明毕定成佛则唯有一佛乘不退为声闻即显无二乘此意明波若同法华何得云波若未明二乘作佛答波若非一时一坐说初分未明二乘作佛故与法华异后分明菩萨不退显有一无二与法华大同故不相违也。

　　第八辨教

　　南方五时之说北土四宗之说无文伤义昔已详之今略而不述也夫四生扰扰为夫虚怀六趣纷纷寔由封滞故知回流苦海以住着为源超然彼岸用无得为本但累根非一息倒多门或始终俱大或初后并小或始小终大或始大终小或一时之内大小俱明或无量之时唯并一法或说异法而前后不同或明同法而初后为异良由机悟不一故适化无方不可局以五时限于四教也所言始终俱大者如涅槃云我初成道已有菩萨曾问是义与汝所问等无差别故知后辨涅槃初亦辨斯教也初后俱小者如智度论云从初转法轮至大涅槃集作四阿含即其事也初小后大者鹿苑初说小乘鹫山以去明于大法也初大后小者菩提树下初说华严后趣鹿苑方明小教也一时之内大小俱明者如智度论云显示教门即捺菀说少秘密之法即鹿林明大也或无量时明一法者如智度论云般若非一时一坐说也或异法前后不同者智度论云须菩提闻法华经辨一切成佛复闻般若明菩萨有退是故今问此菩萨为毕定为不毕定法华波若名为异法而波若或法华之前或在法华之后前后不同也问何以得知法华前耶答智度论复释三百比丘脱衣上服云有人言十二年未制戒即知般若在十二年已前说之而法华成道四十余年方乃演说又信解品明付财竟后会佛子亦是波若在前法华居后而向列毕定品文则法华在前波若居后也或同法而前后异者五时同是波若之法而仁王云二十九年说四种波若第三十年说仁王波若如此等事不可具陈略举一条示圣教无方不应限局五时及四宗也问若尔者即大小无分浅深浑乱何得论声闻菩萨两藏开大少二种乘耶答佛教虽复尘沙往挍则事无不尽一者赴少机说同名小乘二者赴大机说秤为大教而佛灭度后集法藏人摄佛一切时说小教名声闻藏摄一切时说大乘名菩萨藏则大小义分浅深教别也问何以得知准有两漏藏答中论云前于声闻法中说十二因缘后为已习行堪受深法者以大乘法说因缘相所谓一切法不生不灭不一不异等毕竟空无所有如波若波罗蜜中说又智度论云阿难迦叶结集三藏弥勒阿难文殊集大乘藏又持地论云十一部经名声闻藏方等经名菩萨藏而大品思益法华涅槃此四经皆对昔少秤赞今大则知一化明大少二教问法华经云唯有一佛乘云何乃立大小耶答如来赴大小二缘故说大小教唯说二教终为显一故法华药草喻品云于一切法以智方便而演说之其所说法皆悉到于一切智地故知教无异表缘无异悟然对异故明不异异既无则不异亦息故彼经云是法不可示言辞相寂灭若守大小二藏及封执唯一乘者此皆成一异两见未悟本来寂灭非学佛法人也。

　　第九明传译

　　问大悲比丘尼本愿经末记文云初说大品小品出其中后说光赞道行其中此事云何答是亦不然道行犹是小品之异名大智论前列光赞放光道行后列云小品放光光赞故知小品则道行之异名也睿公小品序云此经三十章贯之以道故秤道行故知道行即是小品也魏时沙门朱士行道遵小品即知文义未尽故甘露六年向于于填国求觅经本遇得大品而彼国名僧唯信小乘故朱士行将还时彼僧白于填国王曰汉地道人弃佛正教而持婆罗门经将还本国而欲流宣今王不应听许王则遮不许尔时朱士行则白王言我今不頋身命远举而来正由此经王若不许应听一愿则誓言曰若此经于汉地有缘者今以投火火则应灭誓竟则投于炭火火则自灭经不烧燃于时彼国大德名僧一切人众发心信受此经大有功德而不得止朱士行时未至晋初翻二十卷或十九卷后什法师翻为二十七卷欲别舍城此至来瑞相甚大。

　　第十依文解释

　　以为次卷首也因言也疏出故不事方云也而多依傍大论亦义承有本莫疑也。

　　大品义疏卷第一
卍新纂续藏经第 24 册 No. 0451 大品经义疏


　　大品经义疏卷第三

　　胡　吉藏　撰

　　习应品第三

　　上开宗说言无不周意无不显更有下诸品意语生者为欲论辨上义故上开宗此辨宗也此意通望一教言习应者二义一者佛上示波若相今有明菩萨习应波若故得与波若相应但菩萨方便习波若相应若无方便习则不得与波若相应也问云何是有方便无方便答一往有习可习便不得应若无习可习故得相应次有习不有习则不应无习无不习乃应也次习不习二无习无不习不二是二见则二不二是不应无二无不二乃相应也次习应不应皆是不应无应不应乃是相应也习应品来者上既示波若相今令菩萨习波若故得与波若相应若先不示波若相则无所习便不得与波若相应也问上亦佛如行而说即令菩萨如说而行亦即令菩萨如此习故得相应复更有何习应也答实尔但就生法二空门说般若行就习应门说波若习后门习既前行亦习前既行后习亦习但是平现之也问习应门说与前门说何异答横竖俱异横异者上略说生法二空令行今广说生法二空令习竖异者上但就空门明行今就破四句门明习故下言习有不习无不等如此为异也问前何故但就空门今何故破四句门答皆是初开波若宗故且破人法有后方究竟故具破四句也习应品者从品后因理得名奉钵从品初因事为因亦复广明习应从应从广为因奉钵表菩萨行波若必作佛事此事既大从初作名亦现招提云三十心习而不应八地应而不习初地已去七地已来亦习亦应若二乘不应不习也十问三十心相似习亦相似应也若八地去是无功用故应而不习者八地任运应亦任运无功用习也今对此开四句一习不应者习有得不与无得波若相应应不习者波若非因非果作因名说则归在十地此则应而不习若作果则佛应而不习也从发心作无所得习即是无得应颠倒之流不应不习也又上法说明生法二空今举况喻明生法二空明万化只如十六神我十六神我汝信不耶今生法亦然也又依论文上多明法空此多明众生空何故上明生法俱空而犹存观主见有观空之观今息能观之主上明缘尽观今明观尽缘也上尽所今尽能尔尽所即无数于然尽能即是无心于内内外并冥缘智俱寂也文即三初劝思惟生法二空二举况三合也思至所闻即具闻慧以思故修便具修慧佛菩萨因果人尽也波若五阴世出世法空也。

　　如我下第二况一切弟子者闻十六我空知十六无为故举其所无况其所有习令有周无就有既不习无何所无二见俱息也又众生空易得故举空所易况空所难佛灭后分为二分一俱信人空不信法空二者俱信二空无不信人空者以易得故所以举也今人亦示十六为无阴入为世谛有故今明一等也若言十六实我横计者佛道亦习横计佛我也四句(云云)于五阴中生我心名我共众事而成为宰一之主名众生命根成就名寿者命者父生子名生者乳哺衣食因缘长养故名养育五阴十二入十八界是众数法所成故名众数计行人能起众事故名人手脚等根有所作名作作者力也能使他名使作者能起后世善恶业名起者亦令他起此业为使起者后世受苦乐为受者使他受苦乐名使受者眼名见者余五情道超二乘又上就生法二空门说波若以此法故出以五情知者也次合所况也菩萨如是能如上缘观俱寂为行则道超二乘又上就生法二空门说波若以此法故出二乘今希道之人信行上就生法二空门说波若今是方说何者二乘之行空与菩萨行空为异二乘行有所得空菩萨行无所得空也三者上明菩萨方便实慧不见人法今明菩萨实慧方便故行万行度众生上是指方便为实虽行万行无所行度众生无所度今是指实名方便虽无所行无所不行无得度无不得度具明二空始是具足说波若道超二乘耳他云菩萨有行胜二乘空行不异今经文不尔只明菩萨不可得空故胜二乘不言有门也又般若是二乘通教则上生法二空便是三乘何事言胜耶。

　　他言得空不得有师今明经文分二空一可得空二不可得空今菩萨行不可得空故出二乘也又为二初叹菩萨行不可得空方便外因故胜二乘后叹菩萨众行具足故胜二乘也初文二第一正明菩萨行不可得空方便分用故胜二举喻格量初三标释结如文不可得空者是无所得空也以佛上说生法二空今菩萨利根悟生法空非俱不着生法空名不住生法空也故无所得如上不住一切法住波若以无所住故而能以无住度众生众生实未曾度不度故度也又如大经云二乘但见空不见不空不行中道不见佛性菩萨见空乃以不空非空不然中道波若异名既不见中道佛性即不见波若于苦乐法作中道想作波若想。

　　譬如阎浮树下第二格量优劣依论文为二初总格量二别格量总中三初一阎浮二三千三十方也阎浮是树名提州秤因树为目洲中有阎浮林林中此树所最长为故为名也树下有河底有金砂名阎浮檀金有少洲亦阎浮提也。

　　一日下第二别格量凭公前法说总声闻总菩萨次阎浮别声闻总智慧今第二别智慧总声闻如此释于文不违有此意也今就此为三初正格量二问三答问有三初总明众圣智同故明不异也无生性空者此正标据照空实慧不异论有二释一云智非无生性空照无生性空境故名无生性空二云亦七智亦因缘和合故有亦无生性空也然七事不异一照空境智慧不异二同应无生境不异三同出界不异四断惑不异五同得无漏不异也六同得有为解脱无为解脱不异七同入涅槃不异也若法不相违下第二陈同明不异也云何世尊下第三异也问佛上已总别二格量明优劣竟今何故身子更问耶答二义一者佛上难明优劣今二乘人自明优劣优劣始判也二者身子云上明菩萨智势胜二乘此事不疑何者菩萨有方便能度度众生广修万行二乘无此二也今但问智慧体性是同故不应烦尔优劣也佛答两法两喻为四初明二乘劣菩萨二明菩萨胜二乘三举萤火喻二乘劣菩萨四举日出喻菩萨胜二乘也。

　　佛答二乘劣菩萨中三问答此中三反质初明二乘无有修行度众生事第二明无修行度众生念第三广举众德行明二乘无念也所以反质者令身子口自说不及菩萨也前文自在不异为同故今质之也初问中二句举因中道慧为问二乘不能以道慧度众生行万行即是空有碍故是无常生灭菩萨能以道慧度众生即是空有无碍是无断常慧故知体亦同也二举果中一切种智反问云一切种智度一切众生二乘亦无也以五种度一以大乘度二大乘度不得以二乘度三以二乘度不得以天人乘度四天人乘度不得以现果利之五现乐不得以慈心利故终不舍众生二乘无此事也他或云行因不同得果处不异或行因同得果异或空行同有行异今明并异也他云身子举实相智为问佛举方便智为答若尔问答不相主也今明身子举实慧问佛还举实慧答明二乘在实不能度众生菩萨在实慧能度众生只用毕竟空慧度众生何故尔二慧不二二境亦不二故色境即空空即色境不二智二不二实常修万行度众生只修万行是实相实相不乖度众生若二乘不能实慧度众生则空有二便是取舍生灭观菩萨空有不二故是无取舍无生灭观也问文云以一切种智知一切法度一切众生故胜不云实慧度答只此以毕竟空为一切种一切种智竟究也若不信者前文云菩萨以不可得空故胜二乘此复何言耶当知菩萨能作是念下第二明菩萨胜二乘也下两喻两疑可明也举萤火喻总上二乘劣义一者十方萤不及一日喻上总格也二日照胜十方萤久劫照喻上别格三者萤无照天下事喻无上事四者萤无照天下念喻上二乘无念五者日未出有照日出则无照菩萨未出二乘有化物耳日佛至净佛道。

　　第二明菩萨众行具足故胜二乘为二初明德胜二明田胜亦功胜故能为二乘作因前问次答有人言久来者身子是声闻人问净佛道何者一者是遂佛转法人已虽无益为利人故二报佛恩故三已了声闻法未了菩萨法故问也上虽总言菩萨胜二乘今未知云何过二乘地入菩萨位复净于佛道山中师生起云上虽言胜未知是何位菩萨胜佛答从初发心便胜者有声闻家与六地齐功七地方胜无声闻家与六心齐功七心方胜今文并不尔初发心已胜问胜即是过既二乘即入菩萨位云何更问答上总明胜今的出过二乘入菩萨位之方法也佛答正就三解脱门明过二乘入菩萨位净佛土所以就三解脱门明者正言二乘无方便入三解脱门则住涅槃何者三脱是涅槃城门故也菩萨有方便故知空是有空虽空而有故不着空虽有而空故不著有不着空故断见息不著有故常见息故名方便然后能入菩萨位也又菩萨观知二乘始行四谛则是生灭观苦集是相生灭道是相灭菩萨知此是生灭非道故入一谛观不生不灭不垢不净不生故非苦集不灭故非灭道不垢故无戒不净故无解如是则过四谛观入一事观若过二乘趣入菩萨位也以入菩萨位便能化众生成佛土故得佛道为净佛土故得佛道为净佛道大净三业一切恶故佛道净又净佛道见如菩提罪相也。

　　自佛住何等地作福田第二明福田胜二问答身子闻菩萨有上功德于菩萨深起敬心未知是何位菩萨能为二乘田以菩萨烦恼未尽不堪为田云何胜二乘佛答中三意初明总具诸功德故为二乘田次明菩萨外通利他功德为福田三正答其问夫以菩萨谓初发心便胜二乘故即是田此一例义也何以故第二利他德故堪为田此中具明世出世功德然各作法名有由般若故有作人各即由菩萨有即知工二乘无一可取如大经剃头着衣皆如非亦净名呵乞食说法非也问亦由二乘有五戒十善世人法云何皆由菩萨有答二乘当由菩萨有今二乘所说岂不由菩萨二乘常由菩萨有今二乘能说十善等岂不由菩萨有也问今无菩萨时亦有天人及十善五戒等云何皆由菩萨耶答有二二十一戒就清净菩萨方便作人王天王或在家出家作外道故说十善五戒二者败性菩萨不堪众生治十治百亦说十善五戒若无菩萨六道中但有三受受中但有苦受也。

　　白佛净毕下第二问答上云为田然菩萨烦恼未尽则田不清净云何能竟施之恩佛答二义一为田二为施主为田者从初发心本已净毕竟者从初发心了烦恼不生誓度一切众生求一切佛法故则能报施主恩也师又云若初发心即烦恼尽则不可若断尽便是佛若不尽云何言本已净毕今明此中为故破初发见谓初不净复净故今明本来清净恩初复见也次为施主亦是说清施因缘以能为施主故岂不消施白佛云何习应下第一明开宗行波若相今第二示习波若方法上虽示波若相但波若甚深微妙恐行者多有违失今更示具习学方法也然此二门具有合离二意言主合者上示行波若有二门一正示波若之相二菩萨修行故超二乘地入菩萨位今亦二门一者正明习应波若二明菩萨与波若相应得无量功德果根也言离者前说般若二门一正说门两说二秤叹门亦有两叹今亦尔两说者奉钵品约生法二空说波若明所观空习应品初杂约二空说波若明能观空两叹者第一叹菩萨智德高明方便外用故过二乘。

　　第二叹菩萨众行具足入菩萨位也今四门者第一周正说示习应波若第二举果报秤叹以习应故明果报也第二周初更说习应第二明秤叹得果也前则两说两叹以相次今则叹说交络良以善巧多门取悟非一故也初周习应中为二前问次答问有二意一从上一日行波若以来经经秤叹波若功德故波若不可思议故行者欲学故身子为问也二者身子知波若甚深如幻化难子恐菩萨学有错故问也答中师未讲大论但开二一单二复问一舍为应为不应若应不须更说两舍若不应何以说答若应时则一舍两皆应若不应即皆不应实录一舍亦应既修空岂见空异有故亦应也但言方未足恐物生见故说两舍今且作七种明智第一息缘二息观习三缘观俱净习四息果习五恩习六息行习七息为习无如来见生死涅槃境故不得应波若故初令净一切境为息缘习所愿虽净犹谓有能观之心故第二明息观习净缘故着观净观故见缘若缘是空而观不空者不空之观何能悟空若观是空而境不空者不空之境谁能令空故须第三明缘观俱息缘尽则观尽观尽则缘净非解非观故明缘观俱净始为观也作如此净习与萨波若相应故第四息果习缘观明净则因果并空也见因果俱空谓为真习故第五明因果既空习不色净第六第七来意至文道之初息缘门就经文而碍。

　　菩萨摩诃萨习应七空时以下第二尽观文也文为二初约世出世明观净第二得泯名明观净初文又二第一明五阴净不见应不应第二总结一切法净明不见应不应初五种习一作不见应不应习行其习作七空观故应不作七空观故不应今明见京不应皆不应无应不应始是应也二明不见生灭习三明不见垢净习四不见合习五不见有习次第相粮由不见应不应故不见生灭垢净亦由无有生灭故不见不也不见五阴生灭者若言五阴无常生灭则失罪福与畜生无异以畜生亦不知罪福也次不见垢净者即是不见缚解不见有漏故无缚不见无漏故无缘也若本来心不净为结则无解脱若心本净则无修道故与五阴无有空性也合不合者言色为依因心与色合或心数与心王六相为合色空中无色此第五离有集即释上不见五故无合也若色异空空中有色如器中有异也色空故无总坏者释上五阴空以自相不可得空也色不异空者重粮各各相空以色不异空不以破色明空也。

　　舍利弗下第二总明一切法非应不应无生无灭等又亦粮上空即是色明一切法不灭故色则是空空则是色也智是无漏佛皆得是初行圣道也不见波若相下北人从此文如是。

　　第二明观空问前已言不见应不应即是观空与今何异释云前欲明过地空故不见今正泯波若观智故不见也今解此犹是上一例义也皆云不见应不应但举世出人法皆空故不见不应今此漏举波若故不见应不见是限观也而依兹判者正言上不见应不应者始与波若相应来限波若今此中正泯波若故是息观习于义亦无复也但经皆云不见不故知皆是泯观也问云何是不答前云波若是因故无常依常观谓应者因中波若无常作常观为不今无此应不应三者言波若是空慧故作空观与波若应作有无观为不应今皆不见如此应不应也。

　　空不与空合第三缘观俱空旧明或者谓境所明以空者以空智空之令空空智所以空者复以空观空此空智也今故明境智俱不可得不以持空智令空也又或者谓境空有观观空有一境故今明境智俱净也又常日义云空智会空境故生空智故今明境智俱净何得会发耶文四初明空与不空今即空智不与境合第二句明有不与有合即有智不与有境合如方便智不与俗谛合此亦是有境不与有境合如四微不与柱合如百论除异之言微不可为一故不合四微与柱合故今明除四微微无柱与谁合耶次第三句明法不与时合或者云有为法必缠时故今明法分与时合以无时故次第四句明时不与时合如后时积前时故言合今明不合如中论云三世相待门过也知又为三世法因与三世合现在法二也合未来但与未来同。

　　萨婆若不与过去合第四果空相应或者谓能观俱净始为妙观故萨婆若又一切菩萨标心此果故今明无合文四初明非三果不与三世合如云过去佛已证此果未来佛当证现在正证故今明三世无所有果岂与三世合证云萨婆若无生灭三世生灭故无生灭智不与生灭合此与大经明涅槃非三世摄不异也又萨婆若不与三世合者破大小二计菩萨念三世佛萨婆若故随念回向故明萨婆若非三世不作三世念者小乘迦旃延子言未来萨婆若语现在行者言汝可修相身我当来汝身中此则萨婆若在未来今明无如此见故言不与三世合也第二句明三世法不与非三世果合或者谓将此身心得萨婆若故即是合又此等法是萨婆若智所照故境与智合故今明不合第三句明因不与果合或者谓行六度等因得萨婆若果果酬因今故明有所得因即隔萨婆若故不合无所得因则合无得合故不与果合次十力等下第四句或者复谓因未满故不与果合果满应与果合文三句初明十力等与法合有所得法无相成合义无所得法成无所成合无所合也次人法合后明空有二智不合萨婆若空智菩提有智菩萨十智萨婆若实智也此是无差别差别开十智如实智非是菩提浅故为十智萨婆若深故为如实智也自有开浅深二智则十智浅故四眼如实智深故在佛眼也。

　　不习有不习无第五习为习为不见因果境智故便为习婆若此即是无若破无习便言有习是故有无俱观也上来虽有四段并是附非有义明习今则霍有无故明习也恐人云上来此是真谛遣故无世谛终是有若示令成有无二见也问曰谁起有无二见答顺生死流人见有逆生死流人见无即是凡圣二见又见多着无爱多著有邪见多着无四见多著有贪多著有财多着无问二见云何失答二边见复中道正观如峡道深水火坑又有见无有㸦相是非烦恼烦恼故起罪业然后堕恶道中又有见人忽见法无乖其本心故生愁苦无见人死入无间故大苦也又有无二见俱破假名因缘中道如定有则不须因愿定无则因果俱无故皆假不成既无假无中道也不习常无常者由来云波若明无常故涅槃具明常无常故生死无常涅槃常今明菩萨行波若不行色常无常即是行倒皆除不行色常故除常倒不行色无常故除无常行又常无常皆不行即知生死常皆例涅槃常无常亦倒生死非常无常故不生死涅槃非常无常故非涅槃故始名实道也俱为众生无生死作空生死故无涅槃作空涅槃欲令众生厌生死故说生死无常欲令欣涅槃故叹涅槃为常众生既误生死岂有涅槃可涅槃故肇公云出处异号原物之假名也。

　　行不行下第六明无行为习此明虽有无为行不虽有无为不行故须净此行上破有无今破非有无也。

　　不为檀下第七明无所为习行者云若行一切法不行终为求佛法为度众生是故息此不行也不尔则不息以上破四句起也然作破四句明习初空门破有明习第二无习门霍破无第三无行习破非有非无令第四门破心有所为恐云不作四句习绝四句习故明菩萨所行非此内外也此中有二初不为一切德行二偏明不为六通以菩萨发心习波若为二事一为根一切佛法二为度一切众生六通是度众生之要计是故不为也初不为佛法有二初明不为次释不为之义不为中初不为因果次明不为境智十八空知法性等为境也不为六通云文可寻也。

　　魔不得便下第二举得果秤难秤难秤者令学习学者勤修以得此果又上究竟言无所为恐言习无所得故今明无得而无不得岂得空作无所为无所得耶上就生法二空门说波若而后叹菩萨智慧能如此行除佛智慧超胜二乘今就习门说波若叹菩萨功德能如此行故得五种功德果也又上略叹故但类现世智慧今是广门故是叹三世也魔不得便者魔心有所行谓四句内外生死涅槃菩萨心无所行故不在四句内外生死涅槃故不得便又菩萨处魔着正观中力即魔是波若故得便又菩萨行般若即行慈悲之人木火魔思不能复复也又菩萨内心行不颠倒因外感不颠倒愿谓佛菩萨加护故不得便又菩萨相应有二一明波若相应即与智慧相应二明与功德相应今与智慧相应故即得功德故与功德相应具此二相应魔不得便魔不得便不得便得佛道也问今明与功德相应云何经言得五果与波若相应答论有二解一云果中说因因是波若果是功德故就果中说因因是波若果是功德故就果中说因也二者即与功德相应亦名波若以波若不生此是波若功德也山中师云修所得故秤功德当知功德即是波若也今就能所分其为二能生属智慧所生属功德正言波若相应故得功德即是所生波若即是能生也然此意犹自未圆就功德智慧只是二慧也功德即是方便智慧即是实慧俱此二复通前文明是智慧即是实慧然此实复是方便前结云菩萨如是行能度无量众生即是方便然此方便既通二慧实慧亦通故功德亦是实故此功德实无所得但约能生所生故闻二智能生是实慧所生是方便也又说相应令生智慧秤叹相应令尊重波若生其功德也无智慧异论云智慧功德力故得故名功德也文初明得今世五果第二明得后世果初二初明得五碍二释得五果中初一后一明难初为外难后为内难中间三明益世间众事陀意此是内益余二事为外益又余二事为出世益世间事秤心为世间益也世间众生陀意举心作事皆成治生又造福德事人皆同云又说法人皆信受所以得尔者二义一内行深般若故善根深厚二者诸大天秤叹菩萨诸鬼神闻云皆助其成立众事第二佛护念者佛虽等念但众生内有颠倒因佛是不颠倒缘护念无益菩萨内行不倒因外感不倒缘加被则益也所以须佛念者正为上作无所得习多恐堕二乘地故佛助云明法虽毕竟空空不碍有故修万行度众生勿住空中见也诸天护者今鄣碍除灭所行成就也。

　　普慈众生第二释得五果从波若故得慈此是波若无缘慈行此慈即是行波若故得五果也然实是应波若得五果今云慈者正言从波若故有慈慈亦是无缘慈所以叹慈又此有深意若明菩萨作无所得习生大慈实无所生故始异二乘故偏明慈心也论主更虽解之魔不得便佛护念重罪轻受是波若力世间事随意诸天护是慈力也。

　　第二得后世益从疾得诸陀罗尼文者是也后世果中明二果陀罗尼是内果值佛是外果所以后叹此二果现世虽得此果恐忘失故说得总持闻法恐后不值不闻故说值佛也不作是念有法若不合下第二周更说相应亦有二意初更就相应行说波若所以落叹说者说门不一受悟不同闻句空无相心生厌离故举果叹乐果故更为相应法也又欲示福慧无二向明智慧在前功德在后则谓福慧为二故合为交落明云则福慧无二也如大经正因一二得无一无二今明福慧二为表正波若非福非慧不二义福慧二皆空方便得今世五果来世利益也此中七复次即七转意第一明正无等不等与无合不合何者正前云菩萨一无所为即是平等平等故与波若合故应波若便得今世五果来世利益也所以命初无等不等无合不合即是无应不应若尔者何有果之所得有因之能得有恶可灭有善可生也论云等与合是应不等合是不应也第二复次明无迟疾得不得行者谓以无等不等无合不合如此说而行连得法性若有所得故不得法性故破此心明法性无疾迟得不得行者既如法性而悟岂有得不得迟疾耶见有得不得即乖法性也第三复次不见法出法性故应般若行者若法性真谛之中无得不得世谛诸法行因得果故今明法性之外无有诸法法性既无得不得诸法性岂有得不得耶第四复次不以法性亦不应波若行者闻此法性外无有诸法言法性深广包一切法便贵着法性诸法皆是法性而有万法差别者此是法性分别诸法也破此无见岂有法性而有分别者皆是无分别也分别不动无分别故未曾无分别也故云不以法性分别诸法也第五复次不作是念是法性能得法性既闻无分别云由分别观故得法性故合明法性无得相也第六复次法性不与空合行者便谓不见知之能得法性所得以无能得所得则同真如等法性则境与智冥一如常曰义故今明不见智与境合故无合不合无智无境无同不得无等不等岂有法性可得真如可等耶第七复次举十八界广历于合义将何物与境合耶明空故无可合乃至一切空将何合耶此中俱说十八界不说阴入者一解云诵写忘失二者解云则门广故抄二法也是空相应为第一第二周秤叹前偏举果欲今具举因果叹正叹因也为二初叹无得而得第二叹得无所得初中为二前略叹故叹空行相应第一无所得空能离有无二见又能合菩萨具足二慧以行空故不著有无所得空故复不住空不着空故能息二见不著有故是方便实不沉空故是实方便是故此空名为第一也论云行但空故堕二乘地行不但空故不堕二乘地行但空者堕若空见地若二乘地行不但空不堕有见地亦不堕空见地故不堕二乘地行空多堕二地故偏简之也以空无相故能净佛土化乖生疾得至佛道也前略中先叹因故言相应第一也不堕二乘地叹果叹果中二果一叹离果谓二乘地二叹得果谓严土他人得佛道得空观故净土者以菩萨得波若正观故心净心净佛土净即是净土也还令众生同菩萨得此正观故众生心净心净故佛土净即是成就众生也问不煞得长寿不盗不劫故得土丰乐行此十善即是成就众生即是净土何故复别说净佛土答虽众生行净因得净土此是成就众生义复次菩萨得行回向方便土方便法如牛虽引车复须御者也。

　　诸相应中波若相应下第二广举异名相应叹广叹中亦前叹因次叹得果得果中前叹自行后化他也谓波若相应三三昧相应或者上但是一空行非是波若故今明波若只是空异名或作空相应或作波若相应名谓空具三门故令空不异三门亦是通义广叹也利根人如此行实得记钝根人如此行近受记阿鞞如此行得受记亦应未堪叹益为引近故叹为始行众生行未具谓诸禅定等法恐生憍慢等故未与受记也为众生作益厚者菩萨无碍行故无能碍化也。

　　不作是念下第二明菩萨得无所得虽得一切法实无所得虽益一切众生实知无众生可利得佛法而无所得即是法空化众生无人可化即是人空故是菩萨无得生法二空然只是一观无得而无不无不得得故所得也非是世谛有得真谛故无所得也问何故言无有法出法性者答众生及菩萨皆是法性是法性中有何不得耶众生不可得者正智求之不得离众生相为离不受为不受无所有故为空也前正明无得仰叹无所得中有三一正叹所二叹生善即是大慈以了众生空法空故伤于空倒二乘行二空灭慈悲菩萨行空始是生慈悲以无人见人无法见法此可伤非也即拔二见即是大悲令得正观即大慈也三叹灭恶即是不生六种心也是主障六度之弊心耳。

　　往生品第四

　　依第一义门修智慧行竟于上品今是第二依世谛修功德行故论云上说毕竟空无生今明世谛故有生也上说第一义悉檀今说世界也问他亦以生灭为世谛无生灭为第一义谛此经与今何异答言语同其心异今明诸法未曾生无生作生无生故名二谛亦未曾二不二为物救作二谛也又二谛具四句生无生俱世谛俱第一义(云云)又上明来去无来去今明无来去来去未曾二也亦明文殊不来来等也又上明第一义毕竟空故不堕有见中今明世谛法生未生故不堕无见中也为破二见故有二谛也至论无二见未曾二不二也又世谛有是因缘有因缘有有无有第一义因缘无因缘无为明不无菩萨识二谛故堕不二正波若也又上明菩萨行般若因此明得生诸佛土果又上明菩萨无生灭去来异二乘二乘但空菩萨不但空今明生灭去来亦异二乘故菩萨知生生来生二乘并不知其所处也又佛说波若有种种门上就诸法门说波若说诸法实相故名说法说智慧今就人门说波若说功德说种种菩萨故是说人也波若非慧非福故能生福慧人法亦尔人法皆是波若不如常云波若但法非人也又从开宗说以来明菩萨实慧往生品明方便慧前实慧非无方便但实慧义多今方便非无实慧但方便义多也此具明来生往生以往事故以多目品。

　　文二初问次答问有二问一问来生二问往生问来生往生者自不了故问又品举往生何得问来生以彼此㸦望故也就来生亦尔也身子天眼只见三千大千今不见菩萨从无量佛土来故问也从此经生他方无量世界天眼不见故复问往也亦为余小乘人轻陵菩萨汝虽信生死涅槃内外经之而三毒未尽命终当生何处身子为佛法将欲使众生起敬心于菩萨是故问也。

　　佛答二问即二答初问为二初正答二明优劣问身子可不知他方从天中来何故不知答上直不知他方佛仍广答故明三品也但说第四天来者余处天亦有少故不说又上二天结使不深而利下三天结使深而复利第四天结使不深不利常有一生菩萨在中说法故根缘利信波若故偏说也次明优劣常有二解一云他方为上根天中来为中根人中为下根又释天中来是一生菩萨为上根他方七地已上菩萨为中根人中既云除阿鞞阿鞞是七地已上则知是六地菩萨论不判优劣但明前二菩萨为法身后为肉身菩萨也问来生处多何故但说三处答举利钝两根摄一切菩萨尽也又他方来则横摄十方天人中来竖摄三界他方是非人非天出三界故举二摄一切也又从他方来的是见佛闻法故来故文言他方佛土来即以知之次明从菩萨边闻波若故来人中或值佛或不值佛但从善知识佛弟子住然来一往论之不出三处也又此三处是三根收菩萨亦尽也问三界中何故但说欲界中来五道中但说天人两道答欲界中有一生菩萨得波若来色界中无一生菩萨又色天已得道者不复更来下生有未得道者着乐故不来也又亦有来生少故不说也六道人天是受道器处四趣是苦难处又亦有从四趣来此人前世习波若值恶缘故堕四趣复善根熟故毕罪故来但少故不说也问何故人中偏简阿鞞答有二阿鞞一法身得无生忍方便来生人中二者在人中肉身得阿鞞未舍肉身也然优劣不可定作优劣解此是因缘相待义若因有果言因劣亦因果有因而果劣故华严云如是十地义从佛智海出大经明五行复有一行是如来行故知是一吾一为令得萨婆若当求波若中或欲得波若当于萨婆若中求故菩萨道劣佛道胜耶今若作菩萨作法门一切无非菩萨佛法门一切无非佛故和阇梨云无有佛此是菩萨何故尔菩萨发愿众生不尽不取佛今既未尽云何成佛故知皆是菩萨然此释不无意但太偏失也。

　　舍利弗汝所问下答第二问所以答第二问广者往生之事为要来生是过事故不须委释如人病已咸不须治正救将生病也又为新学菩萨言诸法毕竟空现在事明见虚如了化不可得说未来故广明往生破其断见也又佛广明往生者偏破断见人谓无后世彼计云人死若火烧则为灰若虫食则为粪已者终归于土故无后世故今明菩萨体无生不生生无生二义况生死人而无后世生耶又须知得往生者明来而不至真而不灭即是不起寂灭道场现身他化自在亦是不起灭定现诸威仪勿作由来解来生往生义也又上品明诸法一相无生此中明诸菩萨种种方便此虽习种种不同实未曾异上明诸法一相亦不曾一亦勿作从来心解也又身子小问佛广答如人乞少物而富者多施也师未详大论明有三十五人且分为三第一明有一人非有方便非无方便第二有二人明无方便第三有三十二人明有方便初人标正波若明非有方便非无方便次两人解行有得生故有令无方便也何故尔经中叵有一事是真实不但是假名宁得善星等是方便余非耶今明拂迹不拂迹为方便无方便取其并无定实悉是假名为众生说故皆是方便也讲论望文前须六问一问定有几人二问云何约六度三问几菩萨地前登地内身结身及补处四问几人定利钝五问几人还不还六问菩萨定用何物受生。

　　答第一问招提用三十六人北人言有三十六人初三人直明得失不同第二有三十三人约六度明行行往生处也梁武明三十四人也今依论四十四人也配六度者北人云开四十四人为二初一为总四十三人别约六度也初直明从一佛土也第二别明四十三人配六度行禅有十九人往生行进有三人往生行檀有三人往生行忍有二人往生行戒有四人往生行智有十二人往生问何故以禅为初有解云能伏结故随言生又受禅中多生好处起贪恚邪见故明也以行禅此因多生好处行者贵此是胜法故生憍慢贪着乃至起瞋恚生耶见等可解也今谓初总人既是应波若人则波若为初乃至禅进忍檀戒恐文正尔也问何知初是波若度人答身子初问菩萨如是习应终当生何处佛今正答应波若故从一佛土至一佛土岂非波若度中人今分为七初明波若一人第二禅度十九人第三进度三人次檀度三人次忍二人次戒有四人次般若十二人合四十四人也北取初人为总人第二随禅生下别约六度四十三人于中始开人数多小与今明不异也复有人解言直分为七初人是总为第一下六度即六故成七段。

　　今且依前释耽依禅度往生十九人为四第一约方便无方便七人第二约神通四人第三约发心四人第四约超越四人也。

　　第一禅中无方便者着三义一者八禅时住时起时不念众生但贪禅味二者不以波若无得心行禅三者不以禅定善根施众生向佛道三义故名无方便长寿天色界通别各有二释一云非想八万劫为长寿天二言通一切无色天为长以无形色俱不得道故也中别取无想天通取四禅一切天唯除净居以中着禅味多起耶见故也下生时值佛者是支心力又是本修禅定时至力以生在禅天难得起善根故也问言此菩萨根钝是何根钝答一解言慧根钝二解言信等五根皆钝三解十八根皆钝然有十八根皆利义如法华六根清净是六根利义五受根苦乐能能时觉知过患故利信等五根深入坚固亦是利命根不为老病所恼苦故是利男根不着细滑味亦是利与此相违故是钝也除女根以女人不得生上天故又未得无漏故除三无漏根但十八根也四解无贪无瞋无痴三根钝也五解菩萨得无漏根不证实际故利证故钝也第二人无方便舍禅言有禅可舍或见有众生可度佛道可求故起或不善心无记正等舍禅名无方便舍次五菩萨并有方便第一方便不随禅生然随不通方便无方便有方便则随不随并是也无方便则随不随并非也此菩萨贤劫得菩提䟦陀及善劫彼云分别时节以世则将来有大水水上生千叶宝莲华净居天知是表千佛故故名此为善劫也第二菩提谓不随神生生欲界人中生利为有势生婆罗门为有智慧高清生居士为有大富无量欲摄总也第三菩萨为欲化欲界天故生彼天客迹生四天处等第四菩萨生色天为主亦以弘风靡之化乃请转法轮也第五菩萨有二处一者生诸佛前二者从第四无色下成佛也一生菩萨更生诸佛前者以非佛俱故须佛也问此中明一生菩萨修行更修何行答余习未尽佛知未真故须修行又菩萨方便在人中欲化人故言我是凡夫所以次第更复修行也问何故言一生菩萨二生三生答此犹一义也三生者如弥勒生人中是一生次生天一生复下生人中作佛是一生也二生者不数今现在已但数生天乃下生人中也一生者不数今生及生天俱数更生人中更得佛也问何故不数天耶答作佛本在人中也亦更一生人中但作佛故数此生也问此菩萨作佛何故要生第四天也答从他方净土来天人不见其来更谓是言化故不从他方来无色无形故不得生色天虽有形彼处着禅味不堪受道故不生故但生欲界佛教得起欲界欲界上二天及下三天不生之意如前也所以不从人中来者但得从天化人不得从人化天也诸天从菩萨下有二二义一者无始来往及人天今一生更不复来故诸天有命尽者有不尽者愿下生为佛作檀越二者恐欲界中魔为鄣乱故复道也问释迦是迦叶佛弟名罗郁多罗言是二生菩萨言何二生答不数现生但数生天及下生也。

　　次约神通四人亦依禅中得发通故别禅度摄也第一菩萨离三界生为供养佛第二菩萨亦为供养复脱二乘即土传胜也此二为明脱也前脱凡今脱圣第三菩萨亦为供养而得寿无量此三菩萨为习佛法第四菩萨不当净秽生有益物处此人为利众生前三人生有佛土第四人生无佛土。

　　次发心四人第一发三行欲足不生三界但生益物处也第二菩萨发心入菩萨位自益也第三发心即成佛第四菩萨发心即应波若净六通为净佛土初人为成就众生第四为净佛土中间二人一举因明自行一成道辨化物也问发心云何则成佛答梁武用和师义云有接识佛故识生则接之以作佛破何故不并接耶(云云)又常解云此是应迹不同如大通智胜佛十劫坐道场方成佛今一发心便成佛也论云有二菩萨一发心后方行福德二行无量福德智慧然后发心是人遇佛闻法即成佛成佛如行人有戒乘羊马及神通(云云)问未发心云何修福德答此是久作发心已后作发心名也又若望华严此是初心佛以初是后初故后初不异初后故大经云发心毕竟二不别如是二心先心难也故初后不二也更释禅中发心四人言初人是杂发心第二人是行发心应是久发心第三人得无生忍发心第四人是补处发心彼云以耶城作此说也又云四发心人异者初发心即是菩萨为菩萨化次行发心即菩萨为佛化次无生忍发心佛为化次补处为发心佛为菩萨化今明四发心或可然将此四发心理通方义亦可然的释今交四人者即不着也他问小乘三僧祇劫行方得佛大乘无量劫修行作佛如十信久劫行行得十住十住久劫行行得十行乃至久住行行得十地及佛今云何初发成佛耶今明如五种发心菩提伏心菩提乃至佛菩提今亦然如华严自有发心菩提自有十信得菩提自有三十心得菩提自有十地得菩提自有佛菩提住涅槃亦然发心住大涅槃乃至佛住大涅槃自有发心具万行不退三十心具万行不退转乃至佛乃具万行不退转也自初发名发心自有十信发心自有三十心自有十地发心自有佛方发心故知发心成佛五通悟也。

　　次约超越明四人第一超禅二超果三超天四超生小乘人云菩萨是凡夫不得灭定大乘明菩萨得灭定过二乘圣也次第定与超越定俱无杂念简念是齐但超定无简念而能无漏故胜也第二超果者明菩萨以念处至解脱发无果而不行但直过入菩萨住也不证诸果者无别诸果诸果可知皆是菩萨无生法忍权作二乘智断菩萨岂证二乘所以然者以菩萨智此谓皆是无生忍故无后二乘智断菩萨岂证二乘故无可证也虽无证而为众生故用无生忍二义也第三菩萨超天者此菩萨直作第四天果不作余第四菩萨超生者但修行即生补处不更有余生也未证四谛者知苦集示断灭道未圆故不证二乘但时心证也答菩萨证四谛成辟支佛也释超中四人初人超禅者讲论师皆云菩萨是凡夫不得灭尽定乃至前三果人不得灭定论主受云菩萨是凡夫不得灭定者三藏中无此说诸法汝自作此说也问菩萨云何能从散心入灭定答菩萨得无碍观故能无碍超也又菩萨识散是静散静是散静故得从散入静识浅是深浅深是浅深故得从浅入深也故小乘智力劣但超一菩萨智力大故超二世乃至多也释超果中文有四第一正明菩萨修行超二乘道果以方便力下第二以方便力还化二乘此是菩萨用一为三用大为小此乃是波若小也佛告下第三释疑异菩萨既自不证二乘云何以二乘化众生应乖平等故今明二乘智断皆是无生忍岂乖平等若智断异无生忍者可乖平等也此文亦得释不证二乘道异意不证者二乘智断皆是菩萨无生忍菩萨得无生忍故知所依无所住造证二乘智断耶师有时云二乘是生灭中行此是生灭智断于菩萨皆是无生忍如来是第一义谛问菩萨既不证二乘道果何故遍学道品须遍学二乘道果答恐二乘人汝但知菩萨事不知二乘法故不受菩萨化今欲化之故观无所行也知其为非故不证欲化之遍学也师云更有一义二乘智断皆是无生灭用此是无生灭故此生灭不异无生灭故二乘生灭只是菩萨无生灭但于二乘自成生灭故生灭也与前竟异者前明二乘是生灭故生灭于菩萨无生灭也当知是阿鞞者第四句结能自不证二乘复能以二乘化众生者此是阿鞞人也第四超生菩萨有三句一修万行二者不证四谛三者结是一生补处也。

　　精进度中三人第一根钝故或时有所说或时无所说故多用劫数以除抱善根故必得佛也第二菩萨常勤利物不说无益事也不说无益可具二义一者未发菩提心时多有口过故今发心永离口过也二者明耶正无有定相如大经巧拙服甘露及毒随是恶妙语能开导利益则是佛法随是恶妙语不能开导利物则非佛法以诸法无定耶正此菩萨恐鄣悟故慎口过也第三菩萨勤断三恶道断下中上三品恶故名断三恶道也初菩萨但明上有所得从二明下有所利后二之中初人应明慎口故说则通利六道后但人断即三途又初人但慎口过不通三业后人断三恶道三业为物断也又第二菩萨光明常勤利物不明遍游十方第三菩萨得六通遍十方利物也。

　　次檀度三者人问上从波若至禅及精进可是次第今乃说檀忍戒云何作次第答上三度次第门今三度无次第门也又对上明断三恶道是大悲菩萨今施衣食是大慈用又上断恶因今施善果又上利三恶道今利于人也三人异者初人行财施施人次行法施救恶道次明具财法二施法施度众生财施供养佛又初作菩萨身次佛第三亦作佛身作菩萨身作佛身为说法作菩萨身供养佛也又前二菩萨但为成就众生第三菩萨具足二行谓成就众生净佛国土也又初菩萨不明得通不明遍至十方恶道第三人明得通遍至十方也初人可解第二人所以变身入恶道阎王等不敢遮事也三恶道地狱以通力令火灭汤凉令受法无有得道余二道可为说法亦可得道畜生得道如龙等饿鬼中如鬼母等也第三菩萨有三意初明佛身为物说法施以众生知佛独为其说故信受法所以作佛身也二作菩萨身供养佛三明净土行者闻佛说净土行故巳而巳自起殊胜佛土此明一生补处菩萨者释义土所以净者由土中皆是一生补处菩萨故也前明一生菩萨第四天此是三千大千世界常法了余十方不定故土中皆有一生菩萨转身则成佛耶忍度二人初菩萨身具相好物见爱心具慧物见起敬身具相好福德庄严六根净利智慧庄严是忍果也此六根净利从净身口所得故令菩萨修又云上明忍报此叹修因也第二菩萨则是行行虽见众生爱之而不生高下他心也又前是得今是离也菩萨了自他不二生死涅槃不二他也。

　　次戒度四又第一人未发心恒畏堕恶道故发心欲离以堕恶道故起慎物慎物更受苦报则无可救无有修道时故修尸罗也复行施者有二义一畏戒不能令不堕以施助之二明菩萨既不堕恶途便生人中恐畏具尽不能自他两益故行施也第二菩萨但坚持戒灭故自能不堕亦复以戒力故能得阿鞞前举戒明离三恶道今举戒明得也第三第四两菩萨明果前二明因初菩萨以因中行施戒故得作轮王后作轮王亦行施戒也行尸罗故十善化人行施故以财摄物十善化之令离恶因以财摄物与善果又十善化与来世乐因次财施与现在乐果也第二菩萨者前人一世为王今无量世前菩萨作王化众生今作王供养佛亦从前生物疑言行施戒唯一世得作王具不了故今明无量世圣王也此戒度中明菩萨畏道前明菩萨畏二乘不畏恶道者明堕恶道罪毕竟则更发菩提心修行作二乘则乖如败种后护今除终日迂回也。

　　第六度中前已明波若今更说者初略明波若今广明波若此经既是波若故终始明波若也又此中明波若者摄云皆是波若以波若故有六也亦波若非人非法故有人法故生开宗至习应明波若非人少法故作法说往生以来波若非人非法故非人名说故佛前能就法说波若今就人门说波若若言人是假人法为实法见人法异岂是波若今作人名故摄一切一切法无非人即是人法也自有以法为法门一一法门即摄一切也问人云何是波若答体波若故名波若人人岂异波若耶须前识识菩萨菩萨字生空即是波若也华严法善知识诸善知识法门不同由体法界故今诸菩萨不同亦由体波若故也就文为二前总明六人次别明六度为六人总明六人者第一自照照他第二人总相净佛道第三人行六度故不可坏第四人身相心慧无诸不可第五人净五眼第六人净六通也。

　　明初人有二初观菩萨智德高明二劝方便离恶以法照明亦以自照者得大乘经法者求诸法实相便自他两悟也今自他见所不见不见所见不见颠倒所见见颠倒所不见也终不离照明者以得无依无得之悟还为人作无依无得说故至行佛道不离此观也身口意恶不令妄起第二就此为两第一正观离恶第二示离恶之方初正观离次问答料简也身口意不令妄起者成上自照照他之义若身口不净人不信受不能照他意不净智慧不明不能自照故令净三业也身子问者以小乘但识小乘三业垢净不识菩萨三业垢净小乘以十恶为垢十善为净菩萨则以善恶皆是垢事异故问也又只持三乘戒是菩萨破戒故问也然他云或有持犯是小乘戒无持无犯是大乘戒然自有身口持戒而内心不净自有内心净而身口不净并未是具足戒今明只此持毕竟无所持则三业净是净戒故亦虽知诸法空持戒而坚心也问粗业细业云何答二乘以身口恶为粗意恶为细故二乘戒不伤意也以贪瞋邪见为粗以痴爱慢为细此约思判今于菩萨并粗也又凡夫行恶二乘行善菩萨不行善恶也又凡夫见有身口二乘入空观无身口出有即见有身口菩萨识身口不有不无不出有不入无也初问答论三业不净次问答论三业净佛答直明不见三业者除根本故也见三业故起善起恶凡夫见三业故起恶二乘见三业故起善菩萨不见三业故不起善恶非凡夫非二乘也又波若中未曾有无今见有三业岂非不净耶第二论三业净佛答中三业不可得明凡夫二乘皆忏十恶菩萨善恶皆忏又忏此三业有见也次答云菩萨从初发心行十善者此是菩萨悟波若非善非恶为众生故作善名说耳非善非恶亦应作恶方便如佛性善恶今为破恶故说善以物多作恶故也问二乘亦行十善今云何言不以二乘心答二乘是有所得善故趣二乘地今是无所得善回向菩提也。

　　净佛道下第二菩萨总相净佛道前正释次问答料简然既云净佛道而名除三业者以有三业不净故不得佛道即是一家缩习退责义也佛答中明三空解释前明法空次明生空后明不可得空前明法空次除观主明观空者亦空故辩生空生法所以是空者求不可得故明不可得空如文也。

　　第三菩萨不可坏前正释次问答料简也身子问者佛上说种种菩萨今为其说初发心便不可坏身子惊念问菩萨未断烦恼云何菩萨初发心便不可坏佛答正明菩萨心无所依不住有无故增益六度无能坏者也。

　　第四菩萨具二慧故具二庄严前释次问答前释云具足智慧具二慧不生弊恶家等即是福德庄严福德庄严由具二慧故有也二慧即是因福德即是果故以慧为正属波若度摄佛答有三初明实方便慧次不作佛想方便实慧下结二慧如文也。

　　第五菩萨净五眼此人云人有肉眼天有天眼声闻有慧眼菩萨有法眼佛有佛眼一时之说非无此义今由波若有五五眼皆属波若亦五眼皆属波若人余人无五眼也又云肉眼以灯烛等施故得恶业之不得即以恶业为鄣天眼报得者以善业得恶业为鄣修得者以无智为鄣余三皆以烦恼为鄣今明有所得故不得波若即以有所得为鄣无所得波若故得五眼有所得鄣波若即鄣五眼也问由波若故有即时所见天人何故不由波若有即时所见天眼肉眼答五得也但今此中正是波若善巧用以二慧为五眼也北人云天眼肉眼以色为体余三以慧数为体今明由波若故有云二慧为体也五眼是慧故是波若也为三初标净五眼次别释三结也净五眼不言生者论云菩萨本有四眼分罪故不净如镜暗故不净磨之故净今明波若故得五眼眼并是波若五眼净也。

　　前别释五即五一一中三谓问答结也义问何故为百由旬答轮王眼虽能远不及至百由旬故今明百由旬即简之也问今人见日月去地四万二千由旬云何答曰有光明自照故见也菩萨有光无光皆见也而凡夫倒见也日方圆五百由旬今见如大扇菩萨见不倒也百由旬简轮王见大千简天眼肉眼复见十方则天眼无用论主云肉见虽见大千与天眼异天眼即有鄣无鄣皆见肉眼有鄣则不见无鄣则见如登山则进见诸物在地则不见问若尔与今人眼何异答今人有鄣不能远见故异也问波若肉眼何故不能有鄣无鄣能见答波若有天肉二眼则二用肉眼则鄣内用天眼则鄣外用若皆无鄣唯有一眼一用耳论更一解云报得天眼在肉眼故肉眼能见大千肉眼所见若了肉是天眼用也问肉眼正见大千何故不远见答一为简天眼也二明佛经无量佛灭后多落失或可有经明远见十方也又菩萨住大千忆亦见他方近世界也肉眼但见色为境天眼具三聚故文云见生死善恶好丑也然天眼既见三聚肉眼亦能但知是无差别无差别耳释天眼净中初明菩萨见诸天所见次明诸天不见菩萨所见如文也但天眼有三天眼报得修得报得与肉眼昼日则合用夜唯天眼也释慧眼净数人见十六谛观无漏慧是慧眼论人见空无相理为慧眼今眼正波若慧眼不但见真于今文即失他解今文云出世谛被导后故六根无所见不觉知后智为名故名慧眼也实录出世谛见闻觉知非复慧眼也今明经不明如此时解义心作此与经不相关也今明论慧眼于云总相慧别相慧名慧眼即是实慧方便慧则无所见无所不见也二乘慧眼但有总相慧知诸法皆苦无常无我空唯有实慧为慧如常人义明慧眼但见真唯是二乘慧眼耳次释法眼净者知三乘度众生法故名法眼故二乘人无法眼以无法眼能知度众生法故也论生起云菩萨以肉眼见世界苦恼故生慈悲故次修禅定得禅定故得天眼见六道生死苦大悲转深法欲救济之故求法实相慧故名慧眼得慧眼已见三乘根性不同故为说三乘须令众生入三乘法中名法眼亦说三令悟不三正法故名法眼也若闻三便作三解则破除破除乃得悟何须总会有所得三恶罪入一乘耶佛答中为三初知声闻法中知四果即四就知初果有九句后三果三句合十八句也数人信法在正观中论人信法在正观中论人信法在方便道中无相行数人无有此人立有其义十五心捷速疾余人不能取其相名无相行信法取利钝义今总取速疾义合明二人也论人云前信法二人入正观会无生境合名无相行也为质直好实录众生故说空解脱门乐舍离众生故说无作无作者不作后世因为乐着在家众生故说无相也得五根即信等五根也三无漏根无别体此根在见道即名未知根在修道名知根在无学道名知已根也无间三昧者从上忍一刹那入世间世间入苦忍无有间之也断三结者中乘摄邪见边见即是我见言我常即边见言我常无即断灭无罪福及后世即耶见也戒取摄见取为求道及后世乐故苦行是戒取也求乐因缘谓天所作即见取此明求不见乐之因缘故便谓自在天作此见为是故是见取也不明疑摄见与数解异也次那含但贪恚加前三结为两下分结下界众生所起也罗汉断五上分结上二界众生所起如此皆是波若善巧无名相说度空众生耳。

　　不得作数论主释知菩萨法中前释一菩萨始终方便次广释一切菩萨始终方便有人解云初是知自行此次是知他非释也然释一菩萨始终方便中为二初明无始始义次明无终终义无始始中初明自行次化他自行者谓行六度及信精进二根也既是始行菩萨未离欲无念定等三根也发始信波若故有信根精进一切处行故有进根也为众生故受身第二明化他但爱欲界人天者未离欲无定业故也前亦是知因此是界也是菩萨于其中住成就众生乃至得菩提此明无终终义即是自佛也。

　　知是菩萨以下第二广释知一切菩萨十八两侯问阿鞞未是阿鞞与前退不退何异有人言经家重出故证主不解今谓不然退不退或可约位故十住中有不退住中等当知是位退不退后明得无生为阿鞞未得无生非阿鞞也此据初地或七地也具足六通为具足或不具足六为不具足又云当地具足为具足于一一地未具为不具足也次约用通未用通次约当得通不得通故三霍不同也最后身者阿私陀仙见身相故知是最后身珊若波罗门糜相知今有一切智人当出世坐道场者见菩萨行处有圣正持之又见天龙供养送之必知是坐道场也有魔无魔并是方便也次示业不可不受故得佛犹有恶鄣也释佛眼净开善云佛眼照世谛者不然若尔应法眼反为佛眼法眼照世谛故而论主慧眼反为佛眼应佛眼见真谛非汝家慧眼见真谛故也今不尔因中二慧为略其果反为佛眼故成一切智一切种智慧眼即是道种慧也故释佛慧两眼文皆无法不见也因中慧眼既照二谛果中佛眼亦照二谛也即用此云破由未释大经师子吼云慧眼故不明了佛性既非真谛何云佛眼还照佛故有及照智今问佛眼唯佛何得今云慧眼见他又何得云十力等万德皆是佛眼论主自释云无法不见云无缘大悲即是佛眼岂但照佛耶又经云佛眼无别境还照前四眼境亦应无别眼还是四眼若言只是一境有了不了故有二眼亦应只是一眼有明不明因中慧则明又且因中即慧眼未必见佛性如九住已下佛眼见性故有故有境也问凡夫声闻菩萨三人具几眼答凡夫有二未得通有肉无天得通具二眼生天凡夫但有天眼也声闻初三果具眼根者有肉眼慧眼也不具眼根唯慧眼也离合声闻眼具者三根肉天慧眼也不经解度众生无法眼也菩萨初未得无生忍未舍肉眼身即有慧得通者有天能度物有法也受法性生身菩萨无肉眼也问因中慧眼至佛反名佛法眼反为何物答开因中二慧道慧为慧眼道种慧为法眼则果中慧眼转名一切智法眼转名一切种智即知道智种慧是法眼也今者言因中二慧皆名慧眼果中二智皆名佛眼则因中化他方便名法眼果中总名佛果无后别名因中有差别故有别名果中无优劣故不作别名若别名者无缘大慈悲正是度物亦得名大慈犹未好也大判取佛自行位对上慧眼佛化他位对上法也问慧眼具二慧法眼复是何物慧答二慧有多种知空有为二慧即是慧眼故论云慧眼破一切法中无明故身心出过余人故众生见便爱受其道化也故诸法总相别相若得如法皆则是慧眼也若约自行化他明二慧今慧眼是自行是实慧义法眼是化他是方便慧义问佛眼是方便慧眼亦有方便云何浅深答慧眼自行方便故易浅法眼化他方便难深也故慧眼第三法眼第四也约六识为见闻觉知眼见耳闻意识余三名觉也以三相用异能知世事后知出世事又能得三业也色见声闻法意思惟前得道又通缘三性也余三但缘无记知世间法以香味触但是无记色声法通三性然此一时无分别分别故也香积以香为佛事岂无记耶他又云佛眼但知世谛故四眼知俗俗法多故以慧眼见真真无二也大论云慧眼反名佛眼岂但见俗耶今五眼并见并不见见无所见故并不见如云五眼不了见菩萨等也五眼并照俗并照真具照真俗慧眼无法不见岂不照俗净名云常在三昧恒见诸法不二岂非天眼见真耶次天眼不无所见故真慧眼无见而见故照世也。

　　第三结中六度总摄一切法又云波若摄一切前明六摄次明即是波若摄一切也今波若摄一切善法岂得但言是空慧耶。

　　第六菩萨明具六通者如大海出种种宝有治毒有除病有辟鬼有出乐具波若海有种种菩萨实有闭三恶道方便有开三善门有净五眼有具六通合只是波若人开有种种人合只是一波若开有种种法也数论明五通与凡夫共漏尽独圣人也数云报得五通无鄣修得者亦有亦无他心宿命得定即得漏尽以烦恼为鄣也论人明五通皆有别鄣也又明他心宿命定内用故是善天眼天耳定外用故是无记如意通若定内作十一切入转变即是善定外毁少为大等是无记也数人五通四根本发之六地发见谛九地发思惟论人三界定发漏尽七地依定发五通即四禅三无色也亦须知此中五通非但不凡夫共亦不与二乘共如大经云昔不得而今得之今明六通皆是波若而离合不同合而为论只是一波若有其六用故有六通波若转变用之如意无所见则天眼无闻而无所不闻即在耳无知而无不知即他心宿命烦恼毕竟即名漏尽也以波若无壅故名通妙而莫测故云神也。

　　又为三初标六通次别释后结释六即成六一一中皆标释结释中二一正释解三乘二简二乘初如文自性空故下简异外道神通外道神通虑其习我见作此事故起慢心二念着神通事此即人法二见也菩萨不尔上明无所不为明实无所为故不见己身及神通即人法意净故是波若通也除为萨婆若简二乘菩萨虽无所为而无所为而为求佛道度众生此是无为耳二乘无所为便念空无相不求佛道度众生也除为萨婆若除取之除其断既见谓菩萨毕竟无所为便言无得故云无所为乃得萨婆若耳有所为则不得也又除却之除破其常人有道可为乃得萨婆若耳有所为则不得也又除却之除破其常人有道可为终是常见若有为萨婆若之为此亦须除却也。

　　次菩萨行波行波若住檀中下第二约六度即为六人有四意初约六度明六人次释次明得观次简果异二乘行波若故住檀即波若檀有波若有檀故能开善婆若道故名净也毕竟空即波若不生悭心即檀由毕竟空故悭心不生即是由波若故檀成耳问别约六度应是六人云何属波若答皆云住波若行六故属波若也今文既云住波若行者上来皆应尔住波若故禅有十九人乃至住波若行戒忍故戒忍诸人不同也无来无去下第二释上毕竟空不生悭心以无来去故毕竟空不生悭心也尔时菩萨下第三眼得观成就即不见有施无施虽有无二见乃至波若亦尔此是内益也次明不分别毁敬是外益上明菩萨不见有施无施离有无二见得内益今明外缘来欲毁其心不动故得益也舍利弗菩萨得如是功德下第四简果异二乘如文也简二乘者二乘亦能叹毁无有忧喜如云无忧无喜罗汉功德也恐舍若至爱之如子复起方便度之菩萨即然尔故异二乘以不起瞋心复生慈方便即是成就众生乃净佛土故文亦尔也。

　　菩萨于一切众生中生等心下大段第二明结二行成此文来近远者波若海中无数菩萨说不可尽今略总示菩萨通行行相凡是菩萨者要须于一切众生等心然段已平等正观实相慧度云也生死理梨等故得法空即得众生空观主亦空即缘观俱空心无所依故外缘不能坏也远者然上福慧二行成于一切生等即四等行为功德成立众生于等法中即智真行成又于众生生等心即众生生等于一切法生等即诸法等也。

　　为现在十方诸佛护念下大段第二明果德即北人云为佛所念等是福果下得悟无上菩提是慧果通实皆得也亦得也亦得前是报果下无是习果行波若得此法果为报果习波若观得悟无上为故是习果也又前是说果佛说波若故是说中后是时示得悟得果也为佛所念次果眼终不现恶色后生果即是如意果也三百比丘第二习果时众得益为三初三百比丘次六万天子误后十千人也一解云十二年方制戒说波若是十二年前也二解云比丘有净施衣是长衣心生当受者今长此衣舍知彼处得属我心生逆受耶必得不经宿也三者此多知识比丘即能办之不经于宿知不犯四云此人修无生第一义知结戒是随俗方便为悟无生为度众生轻慢佛说不犯戒也若于戒缓者不名为缓此为缓者小戒破则破之若乘缓则具缓如大经说也亦如有因缘可得破戒也问舍三衣中一衣此是成檀今阙衣故应犯戒一解云三本是声闻法今除声闻心悟菩萨道所以除声闻衣以上佛也名大相者以手举物显乘得解相因以为名也得佛相为大相也六万天子三百比丘是宿世善知识故共说也佛记比丘生阿閦佛国故念欲见十方佛土见佛土故发愿生彼故有第三人悟也现在为缘起次明正误因见净土庄严故发愿行名庄严王佛也。

　　大品经义疏卷第三
卍新纂续藏经第 24 册 No. 0451 大品经义疏


　　大品经义疏第四

　　胡　吉藏　撰

　　叹度品第五

　　此是佛对身子为上根略说般若时会得悟竟今第三众圣皆闻说欢喜领解秤叹证成佛命而云叹度不云叹般若者今叹般若□□□度度通于六所以文中正叹于度故云会般若波罗蜜也□□□□□□有波若未必是波罗蜜波罗蜜必是波若大论及□□□□□□□□波罗蜜今明是菩萨所行即必是波罗蜜也外国名波罗伽此云度彼岸也。

　　品为二初叹二述叹初文二前明能叹可人二明人叹问此中何故列声闻菩萨及优婆塞耶答今欲令证佛说是实法列众圣共叹此中凡三双一说大乘小乘二说在□□□□□男女也五千人中有千余上座偏举四人者明此四人□□□□□即与人现乐又身子目连是定慧善吉行空□□□□陀有行也又身子目连佛尤在面善吉说教至□□□□座佛灭后住持佛法又佛施衣分座共座也则是千余名德也此中列声闻菩萨及在家众则是上证经人何以得知论问云罗汉所作已办何故叹波若答云人知罗汉烦恼已尽菩萨智慧虽胜烦恼未尽故敬重罗汉所以叹也二者此罗汉有慈悲心□扬化故引为证云般若是真实法能生三世佛及世间乐具□□□□佛是一时秤叹未是究竟可法故今第二众圣共叹则□□□真实忍法也问若尔前何故云满十方身子目连不□□□□智慧答须仪般若非大小大小方便非胜劣胜劣方□身子是般若身子波若非大小大小方便身子亦非大小大小方便身子非大小大小方便胜劣方便岂可言定劣定胜故前明非劣为劣用今明证维非胜为胜用故劣□不可作劣解□□胜解也。

　　白佛言下第二正叹有二初叹人佛就人法两义说□□□□应就法门说般若往生就人门说般若今领解赞此二□□□领解譬喻就叹法中为二初正叹般若二结劝修行□□说般若劝学今领解中亦证叹般若亦劝学也证佛二事舍利弗入奉钵则是秤叹般若功用劝学从开宗正说般若钵今还领解此二也就正叹中有二第一叹般若德第二释叹叹般若德三初就空有门叹二就有空门叹三合就有空空有门叹上正说复□初第一义门则有空义次世谛门则空有义三合明二行□义故还领悟上三也门故一一皆同对上答论至引诸罗汉□□□□□客孤迥别作异叹便非证说此相望皆大判不可一一相至也□□门叹般若能成大事功德无此八句初句摩诃者佛道最大般若能到故名为大一切智慧中第一故言尊亦为十方佛尊重故云尊也正□□五度故为第一五度不及故云胜如五根不及意根能自利利他故故妙也一切□□故云无上无有法与同故言无等诸佛无等从般若生故言无等等也□□□□□□□空叹般若毕竟清净离有无戏论虚空为譬喻叹下四□□□□□□□□□□□□空毕竟净一切戏论不能坏也下四空明般若所以毕竟净有无照穷实相尔也以四空摄一切空无万相为自相空诸法本性□自性空相空故万法空为诸法空此空亦空故为无法有法空则是离有无戏论也一切功德下第三合就空有叹般若毕竟离有无故明监实相具成万法与诸行为本初句叹般若总摄一切行如日出□无□□□般若能成众行则是众行不本因般若故一切行成若不以□□□□□□成行故云一切功德本也不可破坏下叹般若一切世间不能□□□□□□□二释叹则是叹功用良□□菩萨皆从般若生故叹般若也前明菩萨行般若得利益谓因行成果德立次叹三世佛由般若故因行成果德立也则文可知也无等等布旋者心无明心施此无比故云无等等也又诸佛无等行此施得与佛等□□□结观行如文也。

　　从世尊下第二叹人罗汉叹菩萨时心生□□□□□□云菩道有智故知礼菩萨三恶道所知也。

　　佛告众弟子下□□□□不虚故佛述前众圣证佛说令佛印众圣说此述多是宿世善□□□□也上叹人法二今但述叹人者上叹人义略故今述广叹也又上叹由般若故有因果今叹由菩萨故有互现也初正述次两何以故释叹释叹有二初何故释世出世依正果皆由般若有第二释由所以因菩萨自□复令众生行行故众生得世出世果当知皆由菩萨有也问世乐具皆由□□□□施功力答由菩萨教众生三事一施二戒三善心上品行此事□□具中品行此三事人中富贵自然得乐具下品人行三事施功力□□□菩萨有也若不由菩萨有如饿鬼虽遍求食无此三事故求而不□□劫明求亦不得故知求而得是下品施戒也问若由菩萨有者众生何须此修施戒答要须由菩萨教可众生乃行施戒不尔不解行也问众生□施戒乐起罪业菩萨应有□□若菩萨不教行愿善不得乐即不得起罪答□本说善不令起罪此是众生自起如人作井不令行者堕中盲人□□□□□□□□□知更乐必起罪何故令起善答若无菩萨其亦起罪□□□□□□。

　　□□□□□□□□有解云佛对身子自说般若五品半经此一品结上所说□□可徒令者信受故出舌相也今谓不尔上已出舌相今不应更证□□□□□讲云此品结前生后结前明如所说不虚生后明更集众今不能可□上已明今不应更证又论无文也今寻此亦是生起第二今明说意上□□令广说以般若深□妙不可顿明故上略说今方得广说前□中根未悟更□说又受悟不同有闻佛说得悟有闻身子说□前众集今为后众虽又上就一门说今更□第二段转教说有二十一品为二初一品为所说解起第二二十品正明所说更出舌相放光者五义一欲令与善吉有解集二表善吉说般若不虚何者恐物疑教菩萨法声闻云何解又本以上化下今令小乘人为十地等菩萨说□事不轻故今出舌相表举人非谬所说不虚三者为后来众表般若□□令菩萨信受四出舌相者明是般若果欲得如此果令学般若因□□心放光现变十方天人得悟无生当知说般若有多门色声并是□未曾色声也此品为五一现舌相放光明二时会并集三因供养重现瑞四时众悟道五佛欢喜为其授记初如文论云般若非一会说故更现舌相也众有二初十方菩萨众集二诸天众集菩萨集有五一睹瑞疑问二十方佛释三十方菩萨欲来四十方佛许五赍供而至如文次第二□□□文处易知也是诸菩萨下第三因供养重现瑞表万行因同悟□□表众人虽异同悟一无生忍也是时释迦众中下第四时众悟□相光明即见十方佛复闻十方佛说法复见十方菩萨来后重现□则得无生忍也第五佛记(云云)如以因见华悟道故皆号华积可与觉华因华悟名觉华也。

　　三假品第七

　　此下二十品正明须菩提说般若北人就此为二初一品正命说第二从初学至无生十九品受命而□为三一佛命二请说法可言三佛示其说法可言有人开为四第一四□有门说次有十二品就不有有门说第三十无品结成第一第四无生□□也今不同此说持公云开为四第一正命说二示其说法可言三□□□四时众悟解今亦不同禅可命意大论生起舌相品明般若□□说若尔从命说是异时会今开命为三初舌相隐命缘起即命说前事第二三假品以去正命说第三善吉受命说般若上顺佛心下□根性不违诸法实相故如来述叹劝疑语说反时会得道此是转教□则是序正流通三段但既合为一门故不作此名也。

　　就正命说中一命说二受命为菩萨略说请佛印成第三佛广述其言成其所□□叹命广说初三一题名而命二时众疑三释疑成佛命义。

　　三假品者五解(云云)今明三假则是开宗般若可相但常明见空得道断惑见有不得今明若见空断惑见有不断惑只应题空品那题三假品今既开宗说三假令人悟道断惑何意不得见有断惑□空断惑者为见空是空所以断惑为见空不空而断惑耶□□空断惑今不见有是断惑若见有是有既不断□□□何断耶惑若□皆不断惑得道何故尔既见空实有故十八空既是断惑无明得道断惑问彼宗七品绝四句岂是无耶今云弥是无以无复四句故也又汝真谛是无因果世谛是有因果决不得今世谛无有因果□□□实有可无耶本是真空乃成伪空何故尔即有而明空乃是□□有故是伪空本是假有乃成实有何故尔以有此假有□□故对作二谛必有所以假有真假有真空假有不有故有□□□不空故是真空假有故则是空不空故空则是有故一师云空非空故空非空之色空色非色故色非色之空色也今言三假者仪假有假无不无故因假得悟故断惑得道故叹初明三假也问何故命善吉说答前已对身子说空无量弟子故次第□□□故不命余目连等答二义一者善吉行无诤定有慈悲□□□明菩萨问菩萨事此叹有行二者般若非空非不空□□□善吉作空名说善吉解空能巧说空命可此叹空愿也问佛何故不自说答亦有二义一者众生见佛身相是须弥王舌覆大千世界畏佛威德尊敬有疑不敢发问二者有发问能自画故命余人说问何故不命菩萨说答六义一者菩萨减法亦大二者□烦恼未尽形仪不及声闻三根缘喻在善吉四者示般若□在菩萨显是疑相五者有二般若共不共今是共般若□引小故命若菩萨宣扬大道此自是常体不能引□说大初于小心。

　　第二时众疑念者说声闻无力不应为菩萨说法又般若不属佛不属二乘但属菩萨即是菩萨法又前劝菩萨学般若故知非哥法故不应说也更明四句能说法不同故具四句一命菩萨为菩萨说如华严还令大人说大法二命声闻□□□说如此经欲引小入大三命声闻为声闻说法此秤其所经中身子为谓小乘说法四命菩萨为声闻说法为引□□□如净名也。

　　第三释疑者常云传灯者一灯燃为千灯佛灯□□善吉则解佛灯敢疑佛弟子者是答明一切佛弟子若有所说法皆承佛力岂是我可一人耶又示说法可方凡是一切佛弟子不□佛命不命佛面前佛灭后有所言说皆果佛力恐佛亲命□□佛前问而不果佛力耶然佛说法相不相第一者此释毕佛力意□□一切法相不第一故答佛力若毕佛说则如佛说佛说□相则我说亦不违法相也学此法得证者上叹佛说不违实□佛得如传语人也如证者如虽有眼无灯则不见道若无□□灯分虽有慧眼则不见正道能为菩萨说也经得品佛教是灯我识佛教了悟故佛说如灯也一切声闻实无力者常云前释□疑此菩萨疑说不但一人不能为菩萨说法一切声闻亦无力□□□□说法也。

　　尔时慧命下第二正受命说陈所悟请佛印成□□并是随解作此说也然须菩提既不解般若佛如今说□□不解何不加凡夫说耶然佛悟般若须菩提亦悟般若同佛所悟故说同佛说须菩提所解还佛所解故云皆是佛力以法成人法既是人宁有异故须菩提能陈佛所说他云须菩提定小非大今不然须菩提体般若人般若既无大小须菩提岂定大小耶故在大能大□□□也问佛命须菩提令说则应奉命而说何故云不见菩萨□□命耶释云不违命也佛令我为菩萨说般若我不知何□何者是菩萨亦不知何者是分求能所并不可得如奉钵品问宗明毕竟不见菩萨人所行法不见行不行如是般若见佛是能行般若法是可行则有所行到不行般若尔时众谓佛命须菩提□□菩萨说般若则言须菩提能说之圣般若是所说之教菩萨□此因缘名为说法故命则净如此诸见则名般若不见菩萨□□□为可人既无能说人则无所说教如此能说人所说毕竟不可得则名说般若若本净一切见今净如此是岂非般若耶大意奉钵破行为宗此品破说故以无说为主上明无行故是行般若今明无说故则是说般若须菩提若无言于无言真是悟无言今令悟无言故言于无实言可须菩提未解说故若就佛请□□□方今明若须菩提未解说般若云何佛已命耶今不□□□□□是却责净说法见净说法见则是受命说般若也今明破洗如此说则是说般若法一切行则是行般若行般若故名圣嘿然说般若故名圣说法若心有所行则是行颠倒若口有所说即是说颠倒岂说般若耶问善吉何不受命直说而作三句问佛答善吉欲自陈所悟请佛印成故还印成三句则显善吉悟如佛悟说如□□□□大众方信转教始成问上已释疑今何故须印成答声闻□此是下化上其事不轻故重须印定也故下集散品□□□云不见菩萨也佛教说般若不云有菩萨可教有般若可说命之本令解此而说是故命也有三问一道理无菩萨此是实相空境二以观智求又不见此明因空境发空观明二处俱无菩萨云何救耶此明二处既无则无言可吐须菩提自陈三句则三般若实相中无菩萨则实相般若观照无菩萨则观照般若。

　　第三发言所教□若也上经初就佛求人法不可得故开宗云不见菩萨字菩萨性□□□何令我教菩萨耶次自解求不得我不知何教耶佛答三问则三第一问为二第一佛广述能所说以观菩萨字二反问须菩提印成能说初又二第一略破三假明菩萨不可得观菩萨字二者广破三假明菩萨不可得令菩萨学初又三第一法说第二举譬说释三举三假结观初有二第一借名以破三假第二借三假以破名今是初□法假次菩萨则是受假菩萨名及般若即是名假也明菩萨□般若但有名此是假名为受假名为法名亦是假名名故借名□□假无所有不内外中间者第二借三假复除此名也肇师云名无得于物可功物无应名可实名无得物可功则是无名物无应名可实则是无物非名非物安立如色集二法故名火今火名若在二法内即火名差火唤火应烧口火名在二法外唤火应水来火名在火外亦□□水外在火外既火来在水外何不水来又俱外应俱不来又□火不来及掷难也二法中间无安火处故不在中间也。

　　譬如我下第二广举法譬合说八譬七合今八譬为六初举人法为一双次举内外为一双三举过现为一双人法者举未为喻信分既无三假亦无譬如身下第二举法为喻云我是广法故无法不应无故次举法也次内外一双者论云有二菩萨一坐禅二不坐禅菩萨为□□释举内身为喻为不坐禅菩萨举外物为喻也能佛意只今□□□上治身病有自利为他说亦令安他身上令得他利直云世谛故有瞋谛故无北人云实相故无世果故有此何答自他耶譬如过去以下第三举过去现在为喻过佛已灭但有空名喻信既尔诸法能次举十喻彼云过去是无可有空名现在是有不应是无故举十喻所见闻者皆如十喻也。

　　如是须菩提下第三举三假结劝论云破名波罗摄誓至受波罗摄誓破受波罗摄提至法波□至诸法实相也次第破则入实相中也论解三假有二一云五阴是法假五阴成人是受假人法有名名假二云如众微尘成粗色为法假从粗色更出法如色触合故有大名色心合故有人名是受假从是名处更有名字如树根枝等名更有树名竹木合更有合名是名假也此中举三假劝菩萨学者非由来所愿三假也今明一切生□譬涅槃法是法假三乘圣人及六道众生是受假如此人法名字是□是假三也假法非法非不法假受非受非不受假名非名非□劝菩萨如此等学也今经中前破名云此名不内不外不中间故言无有名或者便云若无菩萨名宁得有菩萨现见有菩萨故不应无菩萨名故破受假本有名受既无名宁有受复云若无菩萨宁有能成五阴故复破法假有到实相无人无法无物无名也自有从受其至法受其至名也云。

　　复次须菩提不见色名字常下第二广三假不可得故无菩萨上略明三假不可得故无菩萨问云何是□广答上宜就内外中间三处觅菩萨名字不可得故是略观今广就一切处觅名字不可得说常无常乃至生灭等以无名故物亦无故是广观上略明三假不可得单破有应治广明三假不可得双明离有无病故云不见常无常我无我则中道行也上略破病未足故未得果今广破病具足故明菩萨得果也上横论三假不可得今竖□不可得也问既破三假应言假不可得何故言菩萨答以须菩提□不见菩萨故无所教佛今正答其此问故言无菩萨也实是无一切法也亦是一切无为明无菩萨菩萨为明无一切法也。

　　问此品何故前破一切名字答今转教大众言有教可转故今明名字一切处求不可得岂有教可转知如此无教则是教菩萨也就此为五一令菩萨作无分别观破菩萨名二令作实相观得实相慧三无依着观四作此观□果五结劝菩萨学也初三一正得无分别观故不分别名字有无常□也从何以故下第二释可有为性亦不见此摄广作略所以不见常□者正言有为中不见名字常无常无为中不见名字常无常当不见为无为中岂见名字常耶菩萨行般若是法不作分别下第三结无分别观勿作由来世谛有分别真谛无分别今勿作地论缘修有分别真修无分别今勿作北人实相无分别虚妄中有分别今正云菩萨觅一切分别不可得从来分别常无常成分别见今觅此分别见得不分别也是菩萨住不坏法中下第二明作实相观由菩萨□□□所分别故是实观若有想谓分别则是虚妄耶观也亦三初作实相观次释次结住不坏法者若分别常无常则是未曾常无常亦作常无常岂非坏法相以住实观中修一切今不见能修可人所修可法观体亦不见名也次举实相释次结观智假名如文也知名假已下第三无所著观由得实相观成故心无所著所心不著者非是□故不着正求一切法不可得故不着也求之可得者乃可云着可非但不着一切法亦不着实观不可得一切法故不着一切法则解净亦不着观净故毕竟净不知何以自可强名正观也此亦三初明不着次释结次观如文也结如是行增益六波罗蜜下第四得果如文上来略说及此广说法是因行此文始是得果上明因行无所得今明无所得□也菩萨应如是知名假施设下第五结观也须菩提于意云何□佛反问须菩提明觅菩萨不可得问何故佛反问耶答有人解云此释疑故来有二意一者上佛难教其说云菩萨不可得但有名字作如此教未知其解此说二意谓须菩提由来唯愿众生空未解法空佛上多就法空说般若未知其解法空为不解法空是故反问若解乃堪说若不解不堪说二义故反问令其自陈□□大众大众意大众乃信始得为说也今谓文意不尔此疑何上大众已疑善吉善吉释疑竟云牢佛力说云何方有疑耶尔一者佛上检无三假故无菩萨今令须菩提检无菩萨以佛自检弟子复检大圣因圣若自若他无检菩萨是则菩萨菩萨见□□始大众始信也故三法印中云一切法无我一切法中无我亦是一切又共检无始是一切无我也。

　　问三法印是不了义何故言一切无耶答颠倒□乘小乘同明无有此分岂是不有义□□□□□二者佛难说无菩萨□反问须菩提说者显须菩提解问也则说如佛说故则是佛菩提皆佛处也问又佛上言一切法不可得成须菩提说今令须菩提一一释不可得问佛上说无菩提与今须菩提明无菩萨何异答佛明法无故人无则是三假无故无菩萨今须菩提则是人无故法无菩萨无故三假无也三假为论佛上多明无名假法假故倒无受假今正明无受假倒明无名假也就文为二第一检无菩萨则是无菩萨体第二检无菩萨则无菩萨义菩萨义者以菩萨名为义如俗谛以浮虚为义真谛以真实为义释名则是义故检无菩萨义则是无菩萨名也检无菩萨体则是受假空检无菩萨名则是名假空也如是生法空也。

　　问何故不云无菩萨名而作义说耶答或者多言有菩萨有义理以是故一切无菩萨义则是无所见义理也亦是上来一切处求一切名字不可得故略门就内外中间三处据无广中就常无常等检无名故今不复检如故作义检也初文为四一者佛数善吉奉答二者佛重责无可所以三者须菩提述无之所以四者佛见其内悟故秤叹今是初云历举诸科问觅菩萨须菩提历法奉答明菩萨众缘假名有一一法岂是菩萨邪初中约二义□问云成四开一就有以明则离俱无菩萨二就如则离俱无菩萨生是□谛中则离俱无菩萨次是第一义谛则离俱无菩萨可增二谛中无生不可得二谛内二谛外皆无众生常何得世谛有第一义无离第一佛重责者汝有何所以故言二谛则离无菩萨为当有所以言无为当无所以得言无离第三重答中有所以言此答有二意一者众生毕竟不可得无有众生云何今于二谛内外耶二者二谛法毕竟不可得众生复在何处而有耶第四佛叹者以须菩提知众生毕竟空二谛法毕竟空毕竟空是佛所行汝今能行佛所行说故叹□佛复向则令菩萨亦作此字知众生毕竟空般若法毕竟空此人法无生得无生忍也。

　　次反问须菩提明无菩萨义中亦四初举法一一历问一一奉答二重责其无义可所以三重答显无义之所以四秤□□四文可知重答中须菩提就两义答一者根本答色尚不可得何□□无常明色是根本常无常是未有色故论色常无常也今色毕竟不可得岂有常无常中耶二者就未中相待门答名有色常可□故有常无常尚无色常岂有无常名言色是世谛有可有色是真无故空尚无色世谛有岂有色真谛空此二答既巧故佛□□即劝菩萨学也问佛前责菩萨体中直历举诸科问答今何故历诸科而复举□无常为问答佛则是破菩萨义明则常无常空是菩萨义明菩萨以常□□□□□义以无常为义等故举常无常而复举科者前问责体故举□此一责义故不复举诸科但举诸科中常无常也此常无常则是义以是义成菩萨以菩萨所成义是能故今责无能成之义也又今反问须菩提还释佛二责初章一舍门无人次两舍无法故无大今反亦两初一舍门明人无故法无次两舍门明人法无也汝言分不见菩萨下答其第二问就中为二初述成其不见义二明以不见所得对上无所畏初大意直明何但汝不见菩萨都说一切法毕竟无所有□见义诸法不见诸法此总明有不见诸法不见法性者有不见无法性不见地种者不见前有也下摄广为略不出为无为无相见义何者有为外有无为无为可见有为今有为邪无为谁见有为耶又不相离无是为无为非有为非无为何物相见耶得无畏有三第一明不见一切法故不见境故无畏则是见境空第二明不见心好故□则是心空第三明言界不可得此是佛心好根本也。

　　劝学品第八

　　上自陈所悟诸如来印成经善吉悟如佛悟说如佛说故大众方生信仰故今始得奉命而说更开为三第一明说般若前秤叹劝学兼示巧说可方令虚心信受第二从集散品至无生品末舍利弗菩萨不离是念所谓大悲念正明奉命为菩萨说般若第三从无生品末尔时佛叹须菩提善哉善哉其有欲说者当如是说忌亦如来是秤叹述成时会得益后段别后品今前举诸法行劝学般若故云劝学品也开为三第一广四果以劝学第二明学有得失示劝学可方第三身子秤叹成劝学可方。

　　就初举七科劝一举六度根本劝二所知境劝三举所断劝四举通学行劝五举三昧陀罗尼一劝六举慈悲化他位劝七举菩萨所离劝问佛上劝何异答上广劝略说今略劝广说也上已广劝故须广故秤广为略上既略说今须广说也即演略成广也问何故上广劝略说今略劝广说答般若难可信受故初须广劝不可顿明但得略说上已信般若故不须广还为未悟受故须广说也问上三品中并初初劝学今何故更劝答上佛自说今命说既有两说宁无二劝上为利根前集者劝今为中根后集者劝又上是说前劝今是说后劝如人未食前叹食二得味更欲得余食故劝□未得般若故劝已闻般若得般若味欲得余功德当学般若又上三假末云不见四事谓菩萨菩萨字般若般若字则是教菩萨般若物情生断见故明般若虽无所有具一切功德故须菩提即上借无以出有破其常见今借有以出无破其断见也般若未曾有无此皆是般若方便巧治病秤也又般若欲深妙故重秤叹故重言善哉也欲知色下第二举所知劝以般若心云能了知色也知色无常此是般若知无常知色有彼岂是有耶问触实能生想行等何故云眼触因缘生受答触能知根尘见恶色生苦受起瞋见好色生乐受起贪见舍受不苦不乐则生痴见如见等以因三受生三毒得三界果报也余非生死根本故不言也言断下第三举所断劝虽用余智终不断分得般若劝断号断也无有四结疑品□是四见四倒系也见思二惑五住地八倒等皆般若号断人言集品方除八倒此性漏修四倒者访般若也问昔诸师此中云欲不堕二乘地当学般若常云何言般若是三乘通教耶学般若化二乘亦应学般若生恶道般若应是恶道逼教耶十善下第四举遍学行劝亦学意三昧下第五欲满众生愿第六欲得如是善根不应堕恶道此是菩萨第七章明学般若四种离离三恶第二离贫财离恶道生人中复堕贫财须离不虽生人中贫财而学大乘无方便堕二乘如六十菩萨故明不堕二乘地虽不堕二乘地犹堕菩萨顶故复令离可前二难离世间障离三恶道世间重障离贫财世间轻鄣复离二出世间障二乘为重堕顶为轻亦前二是凡障次一是小圣障次是大圣障皆是圣障故二也释堕顶不同𠗦师云六住空心为顶有心为堕师云七地为顶六地为堕灵根□渐悟义初地得无生为顶三十心似解为堕复有师得大小乘若十住中第七住为不退住名顶六心退名堕顶此皆诸般若师今依释论以□其定正以无生忍为顶三十一心将初地未共初地行不退故名堕也问何故无生忍是初地答释论三十八卷云声闻忍法世间第一法是菩萨柔顺忍须陀洹果乃至辟支佛是菩萨无生忍故知无生忍在初地经云须陀洹若智若断皆是菩萨无生忍解性地文云声闻四善根唯菩萨三种□习种性种道种此则声闻四善根唯菩萨三十心也所以得知顶是初地者论四十一则云是一何以故名为顶名为位名为无生忍论主答云于柔顺忍无生忍中间法名顶然顶意不后畏堕顶增长坚固名为位入是位中不畏魔及烦恼名无生忍也既云一事遂义故三具定是一也问则此文难解既言顺忍无生忍中有法名顶文云顶增长坚固名位□顶未是无生问经复生堕顶无生故入位则此文顶犹是无生论云一事亦名顶亦名无生亦名位此经可论复似顶犹是无生忍此二处文相违云何取定未见好答今说无生忍初地有人无生忍心满心取满心为无生忍取始入无生为顶也须菩提向佛云何名堕顶此则是第二学有得失则为二第一则失满此堕顶与字菩萨退何处文□云此意不具顶不退为二乘此人将入无生劝于位退故不退作□复未入菩萨位也法生故者则是生灭观□二乘二乘入空不见有出有不见空则菩萨欲空有双习而言见空有异故空作空解有作有解故名生生则心生也论云生无辟无实相慧火故正观不熟故名生也下云顺道法爱法爱者法也以修学无生故云顺也向方便约上有四种一无方便学无生堕三恶道如意取方便得虽忘乃至第四无方便学堕顶有方便入位今此中明方便无方便正辨何物答正欲示学有得失明劝学之义成观学之义也问约何物论方便无方便答正约学无生观论得失无方便学无生作无生约于无生解于无生观生心则身生灭故堕生灭中名堕顶若于无生观不生心若无生故是共顶此位名无生忍问云何于无生不生心耶答能令无生观息□是息无生观诸法何曾无生观不观耶。

　　云何菩萨不生下第二明学有方便就文有二第一明菩萨不见空故不起空见二明菩萨不念有故不起有见以离此空有故得入菩萨位也此是不生空有心内空中不见内外者作乐无解如前云诸法不见法性法性不见诸法诸法中无法性故不见法性云何今明不尔诸法法性不二故无诸法乃至法性何所见今内外不二故无内外何所见论云或人论人生时外大成内此是外空成入内空也既时内数皈外此是内成外空中此应是外有成内内有成外云何是空成耶释云外有既作内岂不外空作内空菩萨知外不来入内知皈外故识无来去生灭故云不见也问是是内有不见外有等等何是内空不见外空答菩萨知内外二有不二内不外内外不可得内不见外则是住内空不见外空内外有不二故不见内外有内外空不二故不见内外也不见空者则是不起空见耳为前行空无方便着空故堕顶今不见空见故入位也不念色下第二明不念竟有故不起有见也有二初明不见有二论不见有初中三一明不见一切诸法有二明不见三心三释不见之意初如文得是心不应念高下第二明不念三心故不起有见不应存着系念一心故不应恃此自豫念具忘此功德能此三心是菩萨之恶行故不念也初是菩提心二无等等心三大心以发心求佛则名菩提心诸佛无等此能与等故詺此心为无等等心而发此心无行不行无愿不愿发拔一切苦与一切乐不求思分文决定不退名此心为大心也次约□广门配此三意檀尸为菩提心以行檀故得丰财为富行尸罗故不堕恶道生天人中尊贵二事成故无事不办也次忍进二度为无等等心佛名无等菩萨得无生忍割截如截草木其心不瞋慈念怨家愍而何说此心似佛故云无等等也法忍中知法毕竟空而常修愿行故此二度亦是奇特复似佛也禅慧二度是大心禅中起慈悲者一舍以方便念行不堕常见中是大心慧中知一切法毕竟空不堕断见中此二心能成大事故名大心也约三义翻初发菩萨心行六度故内无等等方便故为大心此解似配位初发心为地前次两配七地然横论实实通二也。

　　善哉下品第三身子叹成劝学所以善吉有三劝学二度明巧学般若今成其二叹善吉能说巧学成后第二学二重劝学前第一也有人言婆罗门徒梵天口生故于四色分生中一人中上亦堕世法故云从佛口生从见法生禀教也从法化生此是无生生如幻化生异常人生也取法则取无根力觉道等不取财如人佛法但为利益不取财也又如恶子不受父母教诲但取父母财也得不坏信故得自信诸神通灭空阶自身证得故言自证也。

　　第二劝学者今问前文云堕恶道不堕二乘当学般若今云何言欲学二乘当学般若若尔若欲得堕顶亦学般若也而无方便故堕顶亦学般若无方便堕二乘地会作二义一者此是劝二乘学般若堪得般若闻成菩萨也。

　　何以故心相常净下第三释上不念不应高若心本不净由汝作劝念心净汝则巧能可得自高心本常净所有有何巧所以自高其有心可有存念佛本不有何所念佛本不有何所念耶次身子问等是无相此第三出无心相体答云不坏不分别者从第二有方便示巧学得入位使至下可有四转劝内不见外空明不见空次不念色等明舍有一也从身子作有无责正劝心故明正观非有无心不得有不得无两转也今以总义明非是坏有无言非有无亦不分别有无以其不坏故不出有无外不分别故不存有无内萧焉无寄乃名学般若乃名入位也。

　　第四广例万法恐物言菩萨实相观心如此也法不然故今明万法乃至佛道皆尔也一问答望论开为慧问答问中慧者但心不坏不分别五阴亦尔耶则有答五阴亦尔次问云但五阴不坏不分别佛道亦尔此欲是举下最上明心两佛道中等不二皆如此也释学般若作二乘义今明作二乘有二种作一拙作失般若故作二巧作此是说若方便用也问师常云三乘学般若无复三乘亦无复一如下经明非但无三乘无一菩萨乘而今有三乘者仍本名耳又是般若方便无三三也今文何故不言二乘学般若而言作二乘耶答今学般若作二乘者此是令二乘学般若也问何故尔答令三乘学般若则二乘不受不学今欲诱小上心令学大法汝欲得小乘但学般若其若学则不成二乘成菩萨也问何故知尔答下论云般若不属二乘是菩萨也问今学般若作有所得二乘此事云何答今般若中万种方便有五戒方便则十善方便有大乘方便有小乘方便此是般若小名为大小般若不触自作小小解失般若中生灭观此是无生灭生灭彼不则作生灭故生此非般若咎又所念法法本不可得何所念耶皆释上来不念一切法义也此非如此人云如来藏心名常净亦异僧祇人心本净义也。

　　舍利弗下第三论义五番问答因修论心常净义为初番论上常净义次两问答论常净心有无义第三两问答出常净心体今是欲初不合不离者凡夫心有毒与三毒合二乘心无三毒与三毒离菩萨不同凡有故不合不同二乘无故不离又凡夫二乘并皆有心故与三毒合合与离令菩萨了心不曾有无谁与三毒令离耶问既释心相常净只应言心与三毒合故不净不与三毒合故净云何言不合离耶若言心与而三毒离别是有心见何谓心常净正以心毕竟净不曾有无谁合谁离耶常言人心是善恶一若尔心一则善恶亦应有四难如百论破神品也若不合离心应有善恶善恶不开善自作善非心作善善自受果心终不受也次问有是心相下第三论心有无问意有此是无心相之心不上来明不念空不念空有空有念空是生灭则常心今有离离无上观心不若有此心经入摄若文此心经入无摄还是无不净心也又若有此心则应念上云何言不念耶若无心者上复何须离无等今三种心得成佛道反答中二句初句标也徒有心相无心相可得不正反责可有无上来觅得不身子答上来觅有无不可得也如堕顶若学般若得入位也二者此般若二乘法若非大小两是般若方便也然好言般若无小有大然般若既不隔大何得隔小故昔有得小入般若般若既小大小则后大小今有大小者由般若有也问欲得人天亦须学般若此事云何答由菩萨般若故方便说十善今亦由菩萨方便心般若为二乘如开人为三也。

　　集散品第九

　　上可一品将说般若故前秤叹劝学则出巧学之方今第二十八品余经正为菩萨说般若令菩萨如说学亦是上大乘闻秤叹般若故今为说也又劝学品正论菩萨生无生观则是说般若以就劝学门说今更就三门说耳上略说今广说也复为三品就三解脱门为菩萨说般若次从句义至会宗十三品秤叹门为菩萨说般若十无无生二品余经就无生门说般若字义门说三无生则还明菩萨字义无生也以从三假至会宗皆明菩萨字及菩萨字义一句以例诸句可谓无量句一句一句无量句也何故只从一句答命说大众正以无教教无说为端明问何故无菩萨菩萨字义为无教端明答云无生物无生故得异生既詺无生故语言断物无生故总除如传也又众生只在名相中如善达品上但破其名相也然三耶是道可恶门破病可良术故经起大小小缘所行名小法大缘所行名大法行大法故故名大人得小故故名小人故开二乘也就菩萨摩诃萨能行行大人所行大法叹教如此大人大法以说般若故第二就秤叹门为菩萨说般若若复有大人可得能行大法不可得复名法例故第三明人法毕竟无生有人无人方是人人不实也了我无我乃不理也故就无生门说般若就初三解脱门说般若则三品三品三假初集散品明众缘和合有有无所有则就空门就第二相行品释一切相不可得无相门说第三约学品明无作之心故就无作门说初就三解脱门说般若可为三人亦可人三啭为见多者就空解脱门说为爱多者说无相门为爱见等就无作门说又为乐真实者既就空门说乐善寂者就无相门说乐舍离者就无作门说无者空门破有无相门破空此句泯境犹有作观故无作门息观也初有三门一谦让门说般若二不住门说般若三思惟门说般若生起佛前为菩萨说今明名本品体之本应名不学不得有菩萨体则是无有菩萨名今化名字则乖我观心故谦悔则第六也虽云不说经是为菩萨说令菩萨住般若故第二破住就不住门说般若上说虽言广说必须识般若体及般若功能般若所对方是受命说般若菩萨识此三种然后乃解学般若也故第三就思惟门说般若也。

　　就初门有三第一正明善求不可得故若为人说则恐生悔第二释悔因缘第三章知人不可得故得利言集散品者行般若知无集散有一无生故无集无灭故无散二无来故无集无去故无散三诸法毕竟故无集业因果不失故无散此是二谛㸦弹用四知世间灭谛故无集知集谛故无散㸦弹用如智者见生则灭无见见灭则灭有见也初不得菩萨者向品中已明菩萨菩萨字不可得今何故复言不可得义三假亦略陈所悟为菩萨说请如来印成既竟故初学学既竟今还字说也所以还明不见菩萨字不见觉有菩萨菩萨可得故云不觉不得上是略说今是广说上是标今是释以正观求不觉有故不得非是智慧小故不得也二者众生有四者一欲爱得不净观便易可破二有爱则难破障不净并见是有三有爱知诸法有善此非有四法爱爱诸法乃至无生毕竟净互相着此病难破须菩提上虽复破故须更破也如大树非一斧可断今不净菩萨者亦不得须菩提令谁说耶佛不可得谁命耶此非是行般若始不可得诸法从来本来不可得也。

　　分不得诸集散相第二须明出心悔因缘以一切法无集散岂有菩萨实无菩萨而我言有即是妄语故悔也就此为二初就非住非不住求菩萨字不可得二者就不可说门求菩萨名字不可得初门有二前总明一切法集散不可得次别明无集散也是字不住者上求集散不可得故无有字今说强为作无住无不住求物不可得故字不住物既无物故亦非不住无住是有不住如是四句又名与物不一相不住一则境口名与物不异呼火来故非不住又第一义谛故无物可应名无名可住物世谛故不失名物也世谛无名物物故无住而住第一义名物无名物住无所住也。

　　不见色集散相下第二别明集散不可得为三初明法无集散二明人无集散三明非人非法诸法实相法中二初别明世出世等法无集散次今明世出世无集散别明中两双明出无集散次明虚实法无集散也初如文如梦五阴下第二双更明虚妄五阴不生离等为实亦无集散也离有四种一身离离妻子出家闲静二心离离结使故法两明此二离也次二种离一名离物二物自相空故离物自体今正明此二种离也诸不善下第二合明世出世无集散也我不得佛下第二明人无集散也不得实相下第三非人非法亦无集散世尊诸法因缘和合色一无法可说第二就不可说门明无菩萨名字释亦心悔因缘也不可说门有四初法说二喻说三合譬四释结法说中有两破初别破有是五求破论云文次和合中亦无可说明因缘和合亦无所有前破性今破假譬如梦譬说也如地下合譬合譬中有二初别明世出法不可说次总明一切不可说先明四大不可说此间身本尚空说身尚空持戒是身业亦空云下云佛住寿恒沙劫说菩萨名字不可得也。

　　若菩萨闻作是说下第三求菩萨不可得者使得利益也。

　　色中不应住下第二不住门说般若结须净识经中住不住语结具有住不住今不以住为非不住为是亦不以不住为非住为是若俱应般若则俱是不应即非今亦明住不住俱应般若亦应不应俱住般若亦应不应俱不住般若善须得其意义应无所应住无所住无所住而住无所应而应(云云)就文为四第一正明无住行第二明有住行为失第三明无住行为得第四举小说大初以复次今为四双初明不住世间出世法以世间出世间法毕竟空故无可住亦非是破法别有毕竟故不住只此法则是毕竟空无可为住初中三标释结下诸科例尔也第二不住禅慧诸字门即慧神通即是禅论云有二菩萨一智慧分别一切经书文字二坐禅得神通此二皆不可得故不应着此故无所住也一字门如他一字一语如地各语二字二语如水名周监又一字门如阿字即知一切法无生二字门如头佉即知一切苦生悲心也色是无常不应住上单舍不应住此明两舍亦不住上横论万法不应住今竖论不住第三双缘观无所有故不应住初明一切观不可得故不住次明如实际等即是缘不可得故不应住第四双明三昧门陀罗尼门毕竟以缘观净故得三昧门中此得实无得今不应住。

　　世尊如菩萨下第二章明无方便作住行为色作行者以着色故业名为作行也。

　　何以故色是不受第三举得明失问二乘亦得无受云何不与二乘共答二乘无广大不用不除不利不坚固又二乘得罗汉时不受菩萨初心即知一切法本来寂灭不着也若望大经二乘无无所得但是有所得故菩萨方有无所得若尔常不应大乘初地小乘苦忍同会真谛四句俱亡与菩萨无异也论又云二乘有习气有碍有障故非是无受菩萨不尔。

　　是相若受若修可得者下第四引先尼为说以须菩提上来两说法毕竟空闻者惊都不受故今明小乘法中尚说法空有人信受况大乘中不明法空而不信耶次远说一食也文有二一取先尼为论二结明菩萨般若为菩萨故引先尼先尼先竟结明菩萨般若也初二一反释二顺释出其所悟三结其所悟也是相者即明佛法中有一豪定相可得则先尼不生信也云何可信下第二顺释出意所信此中二观一作不受人法观二作离四句观初言云何信者其有二信初位佛能令其得圣道二信诸法无生也此中正出其无生信言不受色者释上信义则若婆罗门能相一切种人见女作乳糜舅作一两丈此婆罗门言一切智人能消此食耳先尼是其舅先尼是出家道故秤梵志广读经书坐禅求道每至于堂以求智慧诸人乐论云六师中初师是富兰那其弟子死大小皆不说其生处五师有弟子死大小皆说其生处佛则不尔弟子死后生处大者不说生处是以先尼来佛所具问上事佛三义责不而色是分不二杂色有我不智无色有我不四阴亦尔也便悟无我无我故不受我既不受我即不受五阴我无故阴则无属便得生法二空此中但出其不受五阴示明其得法空故也佛以三问责不然后而分别上事小弟子我慢未断故有生处大我慢已断故无生处先尼闻是得初道后得罗汉也非内观故下第三离四句观为初总就一切法明离四句次别明离四句是智慧者则是无生正慧也自身为内他身为外自他合为内外又六入为内内外合为内外又观心为内外境为外智观合为内外此三毕竟不可得故离此三方得无生不慧第四句二不见无智慧上三句明不有第四句明不无也皆释上非有相非无相也何以故释离四句不意知者是能知可人云法是能知之智知处是所知境非内色中第二别约五阴明离四句论云此是观五阴无常慧然且据无常为语然则上是无生空慧也三句明不即五阴次一句明不离阴即离二见故得无生慧所以无即离者下解释内外空故也先尼梵志下第三结其正悟心得信者信佛是大师也是悟后信不舍不受者正叹其语也知烦恼见不可得故不舍知智慧六清净故不受也是名菩萨波若下第二结明菩萨波若也受从有到无相方是度今知相是无相非相非无相非此非彼何所度耶。

　　应如是思惟下第三思惟门说般若论云上以谦让门不住得默今说般若体上虽为菩萨说般若位犹未般若体则不知何心行故今明般若体文有二初列三义二释三义一者初般若即实相般若须名观照般若第三二般若所属所明思惟门者上来是散说今观思惟知此三义是来说般若也人三句为两双初名体人法也实相般若即正法实相不知何以自不强名实相实相发生正观即照般若即照般若非境非智假名为智实相非境非智假名为境问作由来真谛境为实相亦多取地论法界圆体今直明阴入等无所有即是实相也论问云所先说实相名波若今云何智慧名般若答果中说因者实相能生般若般若是果实相为因名般若为实相此是果中说因名实相为般若是因中说果也第二复次云般若非因非果非境非智汝不应难若尔文受般若为果实相为因并得无名失相假说耳问实相般若方便般若文字般若云何答若能生为实观智为方便即境为实相智说境智为文字也若境智能所以并是方便实相正般若未曾因果境智也约三慧判实慧为实相般若方便生方便般若所受教为方便也□□是谁般若第三明般若属人即属菩萨般若非因非果非人非法非乐非不乐强假名说示菩萨说意返尔凡夫烦恼不净不净不属凡夫也二乘不能遍照法性无大悲无方便不属二乘得般若反为萨婆若故不属佛若下第二释三义前释第一实相般若次问答如文也释三义中为二初释三义二明得果释三义即三别前释实相般若者自上来诸经皆从虽入为初后明出世等法也今此经文先从般若为始明般若无所有般若方酬一切法也以般若无所有易解以诸法无所有难解如水中月空易天上月空难解故从易以说难也又此中正释般若故从般若起也如是思惟如是观下释观照也以思实相即名实观也心不役下释即属人正为菩萨行般若不离般若故属菩萨也然观文势观照与属人今释菩萨作如法观即观照属菩萨故名属人也就得果中为三初明得正果次明方便果三明成就二果生处自在方便利益就初又二第一明正因二明得正果今是初文也舍利弗问须菩提言如是下第二明得正果身子问何因缘成就不可得第二明得方便果从佛土知其佛土下第三具明二果成就生处自在方便利益也。

　　相行品第十

　　第二就无相门说般若他云真谛理名无相会此无相理生无相慧断烦恼除凡成圣今不尔只破众生名无相然自有相俱是行般若无相非般若今但借方便无相般若无方便有即相明此相本来无相若二乘人善无相则借无无相似般若无相今就一边为语故云无相破相也然此品今上有同有异同者上破有法今破有同破同破有诸法有也竖论异者上破空有今破空有今破空相也。

　　品为五第一明无方便失使菩萨识而不随第二明方便使菩萨识而修行第三明无相不行虽妙恐声闻说谬故佛第三叹述明有方便者实如所说明菩萨无方便失此失事难明恐菩萨人明失未必定是失故第四身子更以审佛明失实尔也第五既明得失明员须舍失学得故第五双举得失以观修也。

　　初明失中二第一明无方便故失第二明失得果初明三种人失第一无方便外著于我故失第二无方便外不着境内存于我故失第三内我外法两行亦失第四句问上空行相得失与即何异答二义异一者上三门中但就不住门中明得失此是分明得失今总就无相门明得失故是通也二者上通明得失今别明得失谓三种失着外故失着内故失着两舍故失对此三失即明三得不着外不着内不着无内外也问上品已明得失何以故明答上直明得失今明得失果上就空中明得失今就无相门明得失也今初上明前计有色为失次于色上作常无常便是倒中更起倒失已复失也或言色是相续常或凡夫乐着色见色少时住相言相或如从法计不失故是无有二者实法念念灭故无常二相续大期尽故无常皆失世尊若菩萨二作是第二明无方便相内着故失此菩萨竖上作常等行皆是无方便我人不作常无出行为有方便此人所计我能行故为失第三菩萨内我外法皆舍经谓皆作如此行故亦为失第四句结失须菩提语身子色受念妄解第二明失得果有三初明得生死果如是行尚不得声闻菩提下第二明失菩提果也舍利弗当知下第三总结失也舍利弗问下第二明有方便为二初略明有方便次广就行众行故有方便初略就一行中明有方便亦四一明无所著二明无所著故得果第三明无所受第四明无所受相得果也初中还对上本失如文也是菩萨能得阿耨下第二明得果也是菩萨行亦不受第三明内无所受就一往阶级故云前明外无著次内无受菩萨外无著即内无内无即外无著也上不明无受不受有今不明无不受相也上明不着直对三着今明无受竖净五句是菩萨行是三昧不离疾得下第四明得无受果也就文又二初总明诸三昧及陀罗尼未来得菩提现在得受记第二明实无三昧可行亦无记可得初中复为二第一明诸三昧陀罗尼相未成得菩提第二明现在得受记也初中又二第一别明行为八三昧二总明无量三昧及陀罗尼也就复次此诸三昧陀罗尼皆是般若异名义或名为八三昧或六度十地一乘果般若不得作定实般若非般若何得佛初品举以劝学次须菩提后举劝学次须菩提后举劝学今束皆入般若中皆是一相故无量相虽无量用只是一般若故下明不见入不入不见三昧也是菩萨不见诸三昧下第二入三昧无所入得受记无所得当知此明差别即是上无差别一切三昧即是一无受三昧上一三昧为今一切三昧即未曾一两未曾差别也此文亦二初义三昧次义受记也凡夫中上无受三昧受是空无差别十今为八等言有差别然次泯一多不二差别无差别无不二故即知非差别非无差别而今作一多差别无差别者此是不二二故说也他复言定是有不断惑慧是空故断惑今明定慧无二相慧既断定岂不断慧既空定岂不空俱空不空也复有下第二总明无量三昧门陀罗尼门也慧命须菩提随佛心言下第二明得受记明得记不得记非佛能知记今明欲记故言随佛心言也。

　　尔时佛下第三述成具有方便得菩萨方便恐非二乘所知故非其有谬所以须作述叹又善吉未得诸三昧而能为菩萨说故复叹不又未得而说恐谬故叹也文二初佛述次身子重审初如文舍利白佛下重审八方便事叹故也又论云须菩提上说菩萨行诸三昧得受记而佛又叹不今疑云般若是空诸三昧万行差别是有云空可是学般若了云何诸三昧是学般若佛答一切皆以不可得故学诸三昧则是学般若故诸法无所得皆是学般若此同万善入一乘也次问何等不可得者恐如常云真谛不可得故问也佛答只明人法不可得故与他异今只万行不可得非真谛不可得此文中初后出在人空中间明世出世法空亦是世出世法空亦是世出世人法空为一例(云云)世不出不生者因魄不可得为不出解魄不可得为不生求生不可得故为不可得不可得故无所起作也为学何法者问意云佛法如是毕竟净为学何法为得何法耶佛答菩萨无所学故所得不如凡夫人此句释疑疑(云云)若诸法毕竟无所学故无所得者不今现见菩萨用空观学六度云何无所学佛悬答云诸法相不如凡夫所取凡夫心有无明故所见是倒乖于法相假令闻佛说圣法亦生着便言有菩萨万行也。

　　白佛诸法实相云何有者第四重明失义此来有近有远者菩萨之失于二乘为得如菩萨之破戒是二乘之时此事难识故身子重问述成今佛印定也近从次问生云凡夫所著法不实无所有佛云何说则入万行如诸法耶佛答诸法耶无佛所有等常解者言诸法无所有真谛如是有世谛如是无所有真谛是事不知名无明不识二谛故是无明成论云不见空者常有无明也今明只是一句云何作二谛分之又解无所有是法性空如是有因缘空如是无所有毕竟空今明谁无此文也今明若作因缘义诸法无所有如是有即是无所有不有有不有义不有有不有故云如是无所有不知此者即是无明也所以如此语者凡夫见闻无所有作无所有不知无所有有闻有作有不知有无所有故今明诸法无所有如是有如是无所有也又约迷作诸法无所有而空谓为有空谓有实无所有也论解谓诸法无所有而凡夫人于无所有处亦以为有以凡夫常有无明心故非俱见有为有闻说无所有亦以为有也如小儿见满拳而为有见空拳亦以为有也向佛何等无所有者佛上四句一切诸法无所有二如是有三如是无所有四是中不知名为无明也身子但问二句一问诸法无所有二问是中不知名无明但问所迷能迷二事诸法无所有问所知是事不知名无无明所问能迷也佛答中有二第一答初问明诸法无所有非是无所无所有名诸法无所有也是中凡夫下答第二问就中为二初答其问二广明凡夫过失今是初正答其问即是释前如是有也以无明渴爱力故分别者明分别所由也乏正观故名无明无般若水故为渴此是痴渴故生分别痴渴分别炎为水也就是无明者出所分别也实应具分别明无明二乃至生死涅槃二又略故但言说是无明也是人二边所博即是明无明二边不知见者既为二见不须正观眼不知见诸法无所有而于无所有便作有解也次下二句出其不见一者一不知不见色等空不了世间法乃至十八不共明不了出世法修世间心解出世故出世间还成世间也如小儿者明佛说世出为判空令无所著如以指指月令小儿识月小儿痴故爱指不见月凡夫着故着教不悟道也是人不出下第二广出凡夫过有四过一不出三界间二闻大乘无生空法不生信三明不住即是无行四结无行四结其有着如文也。

　　舍利弗白佛下第五双举得失劝舍失学得文为二初更举失次明得也初番前失故今续明失有三番问答初番定明失正因果次求出其失因缘此是新发意菩萨既已舍世乐复恐失出世乐故尊求般若或言空般若或言空亦空是般若或言实相是般若也般若岂定是空不空实不实耶第三求问答余解失也次第二两求问答明得之正因正果初求宜明得次求释得之因缘。

　　幻学品第十一

　　第三就无作门说般若论无明文义次应尔所以无文者上既标二门今理是无作也恒大明菩萨无学即是无所作然三门为两种三缘一见多说空为爱多说无作爱见相等说无相二为乐真实人说空乐远离人说无相乐善寂说无作二者为一根缘缚着说三(云云)问一一皆究竟不答具二义自有一一行皆究竟如就空门明有亦无乃至无亦无如是一切无所有则不次余门二者空门但破有未破空无相方破空相二门虽破空有未破能作观行心也故上二门已破境今次破观心也一师未读论文生起此文来三假亦开宗明诸法但名字劝学集散相行通明学有得失以集散略明行有得失相行广明得失不果无方便故得生死果有方便无相得菩提果物情便言有得失因果故今明得失因果皆如幻梦劝如此而学故云幻学也生起虽就解脱门说般若不出二种二门就法说空无相今第二就譬说明一切法空无相无作即是释上所以一切法空无相宁由如梦故也今言幻学者劝菩萨欲学般若当如幻学幻学实无所学也。

　　品或二或四四者一明学无所学得无所得第二明新发心菩萨无方便闻此惊畏怖第三判无方便广明有方便后闻此法不生取畏第四判有方便广明无方便初二第一约六喻明菩萨学无所学得无所得第二举十八空就举六喻为二第一前明约喻菩萨学无所学得无所得第二章令举六喻明无学无得初中四一问二答三释疑四领解从上品来生明劝菩萨学一切法毕竟空善吉心念若一切法毕竟空者幻人与菩萨俱毕竟空菩萨同幻人幻人既无学无闻菩萨亦尔菩萨有学有得幻人亦尔若菩萨不同幻人幻人自毕竟空菩萨则不空上不应言一切法毕竟空。

　　佛答中为二第一明万法不异幻梦第二明亦无幻异故无学无得所以反问者须菩提虽知三界毕竟空亦总相知佛法空而于佛法空心犹有故以反问汝知三界毕竟空者分知佛法亦如三界皆空也是故作一一历举万法问之检佛与众生皆不可得皆如幻汝云何言众生如幻佛不如幻复云何言幻人与菩萨有异耶问幻人与菩萨何故无异答三义一者幻因小术能所不作众生因无明术亦无所不作谓六道等二者幻诳人乃令生忧喜无明力故诳智慧眼亦令生贪瞋三者人看术事生善心故痴业约灭时则生忧悔如是先学因缘幻生今五受众受五欲乐生贪瞋无常性时心乃生悔我云何着是幻五阴失诸实相耶。

　　幻有垢净不下第二明无有幻异上直明法不异幻恐言犹有幻异故幻色法皆空也。

　　于意云何五受众是菩萨不此第三释疑须菩提疑云若诸法不生不灭无垢无净空无所有者不然今现见菩萨行万行求菩提耶故答云五众但假名为菩萨也何僧意异菩萨行行求道耶但假名学后今何所学假名得何所得能如此可学无所学得无所得了是学即得也。

　　须菩提白佛菩萨应如是学下第四领解也识即是六情论主二解一云识是十二因缘中第三支此中有色心但未熟故说识生云入是二时但有五色成故名五情名成故名意情故六情不离五众也十二因缘中支支皆具五众但识是身本故偏说也第二约正对经佛知后五为岁学者分别离色有心离心有色故今明谛中虽无五情而说识即是六情情中虽不具五阴而说六情即是五阴此破色心意及因果二见也因果者六情第五支未具五阴是因后今问三论学者若众生实有则不成佛只为众生不实如幻化故得成久亦不悟今明若众生是实岂得成佛故云若前有性则是常若实有众生则始经是众生那得成佛他云以大相续假前得至后今明前至后只是众生云何得成佛若言断众生得成佛是众生既灭持何作佛耶今明待众生故佛待佛故众生此是众生佛皆性空如幻化众生本来是佛故得成佛问若本是佛今何得成佛道若是佛亦本来是众姓虽本来是佛然未具足后时具足故即成佛如大经云佛性虽无差别然诸众生悉未具足若本非佛道得成佛亦本是众生故众成佛此两成义未明两不成也然待佛故众生假名不二故无实今破实故空如化不实既无实亦无如化不实两余始说实不实双用也佛告如梦五阴第二总举五喻明无学无得又虽续后其实双也。

　　是法皆空内下第三举十八空释上诸法如幻梦所以也以十八种不可得故如幻梦也。

　　新发大乘意下第二略明无方便故失前文为破非幻故合知幻学然不幻学宁是故诸法非幻非不幻但方便为破非幻故令学若人若法生死涅槃并皆如幻故因中无所学果无所得但新发意中此大迳听故于中有得有失今闻诸法如幻便作无解如梦虚空空华义故生惊怖也佛答意具含二种或怖或不怖若具内因外缘即不怖不具内外缘则怖也内有三外缘亦三内三一者应萨婆若心则忆念二者利根三者有慈悲心外解三一者一生中国二闻般若三值承善知识具内外因缘闻如幻学无所学得无所得则信受不惧此中上法则怖也。

　　白佛下第三广明有方便前问次答答中二一明内因二明外缘内因中二初明应萨婆若心修行二明有慈悲心为众生行六度初明应萨婆若心修心者唯佛心不应懈故令应佛心观色无常不可得者如佛心知色非常无常但今常病起须无常药常病若息无常即如此无常观即是不常不断正观故云观色无常不可得故观色无常故常病消也不可得故无常亦息也复次观色无常下第二大慈悲为众生观无常则是具六度只为众生说一无常观即具六度也为众生说常治众生常病常病即除次生正观作如次说无常即是法施故是不以二乘无常观心则是正戒忍此断常二见令不起即是忍下亦尔故说一无常具六也余一一观皆具六也白佛下第二明胜缘前具三今但二谓真善知识无所得法也略不明生中国也但此中更令其回此善根向佛道也余事同上内因也。

　　向佛下第四广明无方便有二初明内因二明值外恶缘内因缘明一问答谓不应萨婆若此为正要故明之也明外值恶缘中先问次答中二初出恶缘二教令离也初中九种恶缘初一令离六度或六师说无因果令离六度或说大乘毕竟空令离六度或以小乘数论引令离六度也第四恶缘作佛等云具知根欲性汝根性不堪求佛也第七恶缘作和上阇梨今以大乘道亦入小乘二空也第八恶缘作父母破不汝若作菩萨则是眼则现受苦若令不与则破檀第九佛罗汉大德比丘说有所得无常观也。

　　句义品第十二

　　二依论生起从转教已来须菩提因菩萨字门说般若今此去佛因菩萨字义门说般若因菩萨字门说者命说初以三句明无菩萨不见菩萨云何教菩萨劝学正劝学耳此三句从集散品正因菩萨字作三脱门说般若明菩萨字空名为空行菩萨字相不可得名无相门菩萨字作不可得名无作门如菩萨字一切法皆尔佛今因菩萨字义门说般若从圣断竟会宗叹摩诃萨字义即般若门今明空有实慧方便是菩萨字义上三解脱即故非字义答亦是义上明字有空无相无作义今明菩萨字有实慧方便义但上作三脱名今作字义目问何故尔答上是因菩萨菩萨字空无相无作似万法亦尔今明万法无所有菩萨义亦尔故文中广举诸法无叹菩萨句义无所有故上明菩萨字无故诸法无今明诸法无故菩萨字义无也二者须菩提破菩萨字相空无相作佛今不破菩萨字无相无作明菩萨字本来无所有故明无所有即是有有不有有也问须菩提上何故破字佛今何故不破昔来执三藏及有所得来久故发时须破余但破余既竟彼便谓有此人法破故无耳所以佛便云菩萨字本来无非始无也何但从转教至此因菩萨字说般若佛开宗云菩萨菩萨字性空乃至念经皆论一句也问何故尔耶答此经始未明般若并无生无所有者非是就真谛理明亦非实相亦非地论人真修义亦直检不见菩萨及诸法不可得缩洗不令无遣脱此诸见是般若故肇公云道远乎哉触事而真圣远乎哉体之则神也而今因此而开无量句假此无量句皈一句可谓一中解无量无量中解一虽开无量句实无所开虽合一句实无所有合故未曾句与无句所以须菩提无言显道理释梵绝听而雨华也问此中得论会义以不答正是会义明不问人天男女若能了空有因缘发生二慧皆是菩萨异此则非菩萨人天男女般若中所有善十八品正为菩萨说般若三门上就三解脱门说般若竟今此第二十三品就秤叹门说般若三解脱门是小乘开涅槃出门大乘中除不义故云甚深法者是空义无相无作是其义故前就三解脱门说今第二明叹人美法以说般若人则是菩萨摩诃萨此则摩诃衍人所行法今叹释行法之人则是说般若叹释所行法则是般若故叹法美人说于般若也。

　　文二第一从初意乘乘有五品若其人尊则是叹于人故说般若第二从庄严竟会宗叹释所乘摩诃衍所乘之法大说波若故非人无以秉法非法无以成人故前叹秉法之人次美成人之法则是般若初人二第一叹释菩萨义以说般若第二叹释摩诃萨义说般若叹菩萨则得了空有因缘是真实方便二慧明菩萨之体叹摩诃萨明志气高明心大旷远无过不离无法不修辨其门用义初有二人第一明菩萨句义毕竟无所有则句义能如此了达名方便实慧则是菩萨则是说般若第二空有句义一切句义无知无所不知能如此了达名实方便则是说般若也此人名此三段云前段实相般若后观照般若地论人云前段是真修后段缘修此古人云前是真后是俗谛然文前后其意只是一句明义无句义句义也初中前问次答问如文所以问者上来须菩提虽已说欲令佛说佛十种庄严音声后说妙法未信者令信得深悟已悟者得阿鞞阿鞞者得一生补处等大利益故问也义品者释人名字句非色不相应行是实法能谁于法法是义也成论云句则是假名能谁于义如是假名句谁人天所谁人天所谁为义又人是句人是统御为义今明不尔假名为菩萨假名为句假名字无所有故以无义为义故云句义论云外国名波陀此云句天竺语法众字和合成语众语合成句菩萨为一字是二字合为语菩提为一语萨埵为一语合名句如下以辞也。

　　答无句义为句义者问从上奉钵开宗至学皆明菩萨菩萨字不可得佛何故后明菩萨句义无所有答此经始末明般若者非是约真谛理明无生灭无所有只责觅菩萨字及诸法诸法字有无等毕竟不可得缩洗之命无贵不是般若故此经只论一句菩萨字空开一句有无量句今此无量句是一句如人一中解无量等然实无所合未曾句与无句也故须菩提无言显道释梵绝听而扇雨华也但上须菩提破菩萨字故言无菩萨菩萨字佛今不破只了菩萨字本无所有假名为有可谓不有有无所有故更名也二者上是须菩提因菩萨字无所有说般若今是佛因菩萨字义说般若也他言无句义是真谛句是世谛如小般若如来说世界是世谛则非世界是真谛是名世谛苦也有四句前真谛遣前后在等今不尔佛直答不作二谛文是二者佛应答世谛有句义真谛无句义而今文只言此句义无句义无句义句义何时是二谛朗师有时云初开二章门初标无句义门次标句义章门后释此二章门前释无句义章门举一切法释句义章门也有时不分直标句义毕竟无句次释也他作二谛义章门亦无所以少假无自性而非有故则真无体可假故真俗真则无俗离无有俗则真离有无无语言虽乐心终见二谛异何故尔汝道无体可假过则不言真无则是俗有汝道假无体生而非有过则真不道假边则真无相二谛经实岂得释经也则空无句义句义无句义耶。

　　譬如鸟飞空下第二广释无句义为句义此中八譬并是举凡所信无故其所信有有其心所信有同其所信毕竟无所有故有无不不二也所信有不有有所信无岂无故知离有无见如是亦不受情迥净也如是须菩提下第二释无句义句义上则是一切句无句一切义无义且据菩萨为论也今明无句一切句义一切合菩萨识也如是须菩萨下第二明无句义句义则是实慧方便为菩萨体则是说般若也就文为二第一举境智劝菩萨学第二两问答解释境智劝菩萨举一切法劝菩萨学如文白佛下第二两问答解释为二初略明方便慧是菩萨句义第二广明方便慧是菩萨句义初则双又问一问所学一切法二问能学无事相次双答所学则六双中作无过也然此六双是佛教菩萨作无事学是佛教也若了悟此六双于菩萨便成境智也白佛何等名世善法下第二广方便慧是菩萨句义也第二广明所学六双法第二劝无碍不劝六双如文易者不释也方便生福德者如是菩萨五偈也从方便作生也此中分别三性十八界中以无记如前十界过三性也五阴中余善不善余五阴谓四种无取根生威仪五工巧及化及身口业也三无为中二无记也明解脱者明三解脱是有为解脱念是十念出广乘品也正忆念是诸法实相观也菩萨摩诃萨下第二劝无碍不二不劝学前六双文法皆是自相空法相不应着不应动者逐名作解则于自相空中动则是二即相行非菩萨义不名菩萨故前云无事今云二不二动也。

　　大品经义疏第四
卍新纂续藏经第 24 册 No. 0451 大品经义疏


　　大品经义疏第五

　　　沙门　吉藏　撰

　　金刚品第十三　亦名摩诃萨品

　　亦言摩诃萨品此下第二四品释摩诃萨义随人为论四人释摩诃萨即四第一佛为毕定首故为摩诃萨第二身子断见为摩诃萨第三须菩提以菩提心无等不共二乘心为摩诃萨第四富楼那以大誓庄严趣大乘乘于大乘为摩诃萨若就品则应四品而合离不同初一人则一品次两人共一品次一人两品又初则非离非合次则合而不离次则离而不合佛自说一品以非两人一品故不合又不离为两品故不离也次身子须菩提两人共一品故是合不离也次一人说故非合而离为两人故云离而不合也若遂义意分为三第一叹其志大智深为摩诃萨第二叹其无过不离为摩诃萨第三叹其无境不修为摩诃萨也。

　　初以八心释摩诃萨从初心坚固作名之金刚也为二第一问二答上已问菩萨故次问摩诃摩诃云外国云此大萨云之或名众生十方三世众生中此众生最大又以此心是度一切欲知一切法故名大心也亦是释众生胜众生等妙心胜心等也。

　　佛答是三初标毕竟众为首故是摩诃萨二释三结标中双标谓次过二家能过二人释结亦尔也白佛下释为二前问次答答中三明所过之九众次明能过过八行毕竟众生一邪聚必入三恶道二毕定聚必得涅槃三不定聚亦欲取此菩萨于毕定众生中尚为其首说余三聚此菩萨即为辟主也论云性地人即四善根生长圣人种性中也数人𤏙顶退未必位数义此四善根不退故名毕竟定数人云唯忍不退前皆退论何意云性地即四善根耶若成论前四善根不退品依数义客言退心见退位退人而此中未必是退不退法退有利根不退论言不退者故言四果也十五心以忍或其功最大以见道中用忍多思惟道中用智故断也后以智证也初发心论有三种辨一具故修发心二得无生忍名生发心三如此法下发心即成佛此中发心应是初发心以复有阿鞞为上故也但取不退初心也于是中心不坏如金刚第二明能过即是释上首也举八心一金刚心二大快心三不动心四利益安乐心五喜法欲法乐法六十八空心七住诸行心八三住诸三昧心初中心标二问三答答中二初举十心明菩萨自行化他义次明化他初十心为二初五心是化他心次五心自行心也初一心不治劫数誓度众生二不在生死欲舍内外利利三恶观等合四上虽以内外施未能脱其老病死故次以三乘脱之前与世乐今与出世上财今法也第五心虽作七行实无所度也次五心初心言不生相者以了不生故知度无所度虽知不生恐不虽二乘知及有得知故说纯心萨婆若行六度二乘宜知无生不能以无生行六度行六度是无生也以具知世出世所以作之事虽行六度复次具知世出世也九欲知一相十知一切相门一切门不二也次偏明化他行者也有菩萨虽于六道等念三堕者交切故容伐更其心不悔也此心广而且长第二性心等虽坚固不判而未能必决如鸟虽有大力未必能决也举佛释大快心一者不染心佛虽得众生等诸等故不偏爱也二者不瞋心得慈悲心故不瞋也三解因缘假名故不疲心四者于众生如赤子故不起金刚也五不生二乘心谓不舍众生尊贵佛道次不动心前明外诸恶缘故不动今明内智修不能动又前虽堕未必不动如拔不出而犹动也次释利益安乐心五种云一以大乘利云令得安乐二不堪大乘授以三乘三者不堪三乘授以人天乘四不堪天人与云现乐谓依己等也五者不堪现乐以慈悲心利之次释乐法心唯大人能乐大法也凡夫二乘不堪乐此大法以乐大法故名大人也次住十八空空十见故名大人也论云住十八空不堕十八法故起罪业也次释住万行心云住万行烦恼灭得修善根也第八百八三昧佛得三昧乐厌世增长三慧也最后第三结如文也。

　　乐说品第十四　亦名断耶品　亦名富楼那品

　　论经此品后人望下义富楼那说既有别品故对此品二人并是乐说故立名乐说品品遂二人即成二段初人离三见为摩诃萨次明以断三见为摩诃萨章正段判者同是无过而不离故为大乘也所以名大人者以离相大过故大过者谓诸爱见爱见大道故名大能大苦故名为大为断故名为大凡夫二乘非大人不能断之唯大人能断也就离过中为二第一人断诸见故为大第二人断诸爱故名大人亦初是断粗烦恼故名大第二断细染故名大初中此是化物之常仪也二者有人与身子宿世因缘中其说大人故得信悟也三者欲资物菩萨大乐于小生劫也佛许者无吾我门故断此爱故知身子说有益物故许说也正说中明三见初我见至后佛见等为人见也色相说法见是世出世见也断常有无是耶见也以过去故为耶见也然此实难断发心欲求佛有佛可求求无见断见有众生可度不可度亦尔他言世谛故故有真谛故无此具二见般若真俗不相离故即真是俗俗即是真此是见而约分真俗此是义见有真俗不可异不可一异见故下心有得外皆是见今欲学般若为大人从初发心息如此诸见未曾真俗无真俗宜假名教化众生故有真俗故开真俗行而众生谓真俗二相之即色是空等结此即不即二不二并是诸佛化物也岂得言有二谛堕而复作一异解耶问欲断此法见有此见可断为无若无何可断若有复何可断若见有见即是见也答无未曾有直是空众生以空见此空见无所有故假名断竟何所断耶下诸义及结文处易知也次须菩提说大人亦五初求说二许说三正说四二人判论义五结也正说中初标三心次释三结三心者一发菩提心二欲叹此心与佛等如华严云菩提心即是佛心三简明佛此心不与二乘共二乘有得自度度他菩萨无得心自度度他何以故下第二释三心即三心皆名一智心也以此三心不异佛心故华严云初发心即是佛大经言发心毕竟二不别也是无有过去为无漏无所依得为不系此是叹释此心是无依得心是一切智亦不着前叹三心是无依得心今明亦不着此无依得心前明三心不着一切法后明亦不着此三心也以是因缘故下结也。

　　辩才品第十五

　　具皆说三义从能说为目也品三初求说二许说三正说正说中二一略说二广说问此二义为有浅深阶级为无答具有二义言无浅深阶级者如人破必须器杖如人远行必须资粮行菩萨自破四魔亦令众生破四魔故须万行自庄严后庄严也菩萨欲求佛道复令众生求道亦须万行自庄严后庄严众生也虽复自庄严三乘之詺欲近趣佛道佛道不可顿阶次从一切名为发趣有发趣故必有能乘之人所乘之法如人乘马乘船故有乘乘品同问亦如此与今何异答今取般若中万行万行方是庄严非般若万行则不能庄严是有所得除也故下文云无大庄严也无有去来方是发趣发趣而无取动不动而运故有乘乘也故一念具三义也故今文会取般若方是摩诃萨下会取般若始是是摩诃也故庄严故边趣故庄严云无阶级阶级如论云未得生法二空行施为大庄严得众生空未得法空为发趣具得生法二空而行施为乘乘也常有三解如别疏。

　　身子问下第三广释三义即三释初中前问次答问云菩萨修福慧是资粮及破烦恼为大人者二乘修此法应名大人也答中二初明菩萨得大庄严之名二明为十方佛所叹初中三义答一明菩萨心治高心度众生故有大庄严名为大人二乘无此故不名大人也二者菩萨具六度又令众生具足故名大人二乘无此不名大人三者菩萨一行中具摄一切行故名大人二乘无此不名大人也余二文易知六度相摄者以因缘和合为用如破大军攻城如弘缘必须并力二者明菩萨是无碍人行般若是无碍法故一行中具六行二乘有碍行唯一行也何者众生闻六不识六只一闻一不识一是六故明一是六一六是一六虽一般若具万行虽是有万行只是一般若也此中檀度摄六下五度皆摄五者为檀有上中下从下生中中生上乃至财生法等故也余五亦应尔但檀在初故又云此是当位自摄如数人眼摄眼当檀明檀义故即檀不作能所相摄也然六度相摄可有五义若地位相摄如初地行檀等二者若行相摄但名为施忍不名檀戒等亦尔三者一体相摄如一檀体备六度义不摄法名体也止捉一悭过名尸余二等四者一心相摄据一刹那中体用顿备如一心具万行等五者相生相摄如相因起前后相生云。

　　次释发起义前问次答得一念具三义还取上万行庄严能所不同二乘趣于大乘名发趣大乘即此人能行万行是所行故名乘于大乘也但今更就异义发趣者㸦现皆得也就深浅者上虽明行庄严今更复于大乘发近趣故更以异义释也就文有义为四一约禅中摄五句大乘发趣二者约禅中四等摄五得发趣三以一切种智心行万行为发趣四以中道正慧为发趣初中二第一明回向佛道为发趣二摄五句起趣初中四句一者入四禅二者生四等三者以禅及四等与众生共四者回向佛道名发趣也问六度中何不从初及后说而说禅起为发趣答禅中戒从檀起以摄物要或从般若是众行本故戒起出家菩萨所行故戒精进遍策众行故但今有二义一者发起大乘为向佛道心有鄣难故今明禅中生慈慈定则大力水毒不能畏二者禅中发五通化物之要也文段在文寻也次约四无量明摄五为大乘发趣者然禅中实具功德十一切处等但今欲发趣大乘大悲为佛道根本故偏明也次以一切种修念处第三文经云应萨般若心修行或言一切修心或云菩提心修行然菩提心即是正道佛陀云上求佛道下度众生也为菩提心今不尔见有众生可度不能度众生见佛果可求不能成佛道知无众生可度始能度众生知无佛可求始是求佛也第四中道正观行初十八空慧次知三世非三世然要须尽净有得三世四句毕竟不可得始得论无三世三世无三世也问句义品未具明知世间出世间今是清净有得世出世也。

　　乘乘品第十六

　　庄严宜论万行庄严法身菩萨正观具万行故为庄严发趣是始终处所今明乘乘则是具于人法乘法乘故名乘乘也又此名自正解大人义十二门释大举人释云大人所乘故大今明是举法释人大人以乘大法故名大人也故出一品问人乘于乘运万行与万行庄严何异答前取万行庄严于人今明取人秉御万行前以法成人此取人御法也若阶级释则如论也品前问次答答三初明乘乘次明为十方叹三总结初中二第一明乘乘因二明乘乘得果初三一明乘于福慧故及乘今从智名字偏明乘慧三从神通偏明乘功德得一切种智下第二明得果是名下第三总结如文也。

　　庄严品第十七

　　此下第二八品叹法说般若前叹行法之人今叹人所行法法人岂异法人法岂异人故人法不二上叹人即是叹法今叹法即是叹人不二而二上叹行法之人尊今叹人所行法大也八品为二第一此品腾楼初句取定于佛明其所说不谬释时会之救第二牒后二家取定于佛初又二第一正陈初句第二须菩提虽悟陈自得解发起时会退误之悟初中发腾其初句次开为二问一问法次问人亦初问体次问人亦初问体次问用如文佛答问为二初答法问次答人问初亦是明庄严因及自行次庄严果及益物答初问如文满愿但举六度故略今广举万行也初如文答庄严果问为二初明果庄严二明佛果庄严上满愿文三义不出得行故今述而印定行果庄严依经有四段初明现通不明说法第二明轮王身亦现通具行财法次有四波罗蜜但明说法不明现身次有住方便二波罗蜜总现一切身说一切法依论成此四文初作佛身总说三乘法为利出家人次以檀尸二度得富贵作轮王身具行财法利在家好乐众生也次波罗蜜作梵王身及菩萨身为体物说法次住都及方便波罗蜜现六道身说一切法也若约六度判初作佛身不明住度以作佛身是果故也次二段住六度第四段住智方便二度第四人具行十度但言智方便者此是举后四之始终也方便是四始智为四终也自行化他行者初人但化以作佛是果故下行具自他化以是因故也作根王檀尸二人初人具行财及一切法施次尸罗中但明法施次波罗蜜但明法施后说别说法如住忍还说忍前二度自行化他总后四度自行总化他别如文可寻也问上三人说摩诃萨何故独印述得身子答身子是佛对物故不须疑善吉观彼故不须印也有人分文为三即印成满愿子三义中闻一答庄严法问述成满愿子三义中闻一答庄严法问述成其第三第二答庄严果问述其第二第三述成其第一住檀下第二文为四一法二譬三合四何以故下释法中两双初依正二果谓变净及化身为王如琉璃竟欲使不鄣见事相菩萨故也次行财法二施也幻喻来者须菩及时会闻变身作佛王化度众生菩萨烦恼未尽必应出着自谓尊高后言有物可化故举幻喻虽为而实无所为故无所著也合释可知复次住忍辱下第三住四佛梵王及菩萨利物复次须菩提大庄严十方下第四段一切身说一切身一切教随物应度上举出家在家人王天王尊贵方便也犹未遍现身遍说法故后明也论意明上菩萨作轮王六波罗蜜此菩萨住方便智二波罗蜜住此二波罗蜜为众生说六度也有解云上别行六度今总住六度复次不生是念若干人第二明誓愿无断为大庄严上虽作四方便恐未必遍度十方后未罗来际故后有文也虽答第二问从初问至现四身并是明行庄严今明即庄严上答初问及后即是遍通有因庄严答第二问举四种明果庄严欲未庄严果又富楼举庄严虽有三义一誓心无际二自度度人三以一行摄一切行束为二初二为誓愿后一为行今作佛印述其二上束述其行今印其正也问富楼那庄严与佛明何异答不异但今为印述也二者异异有四义一上举法为成人故大庄严名大人今举人成法有大诸非名法为大也二者上明庄严因明果上略今广上但六度今具明十也上广今略略者不明相摄也。

　　白佛无大庄严为大庄严下第二须菩虽误自陈得解发起时会成上庄严义虽误玄闻佛印定故知富楼所说不证亦断如来上明如幻庄严者此是无庄严欲发起时众者上说菩萨住诸法毕竟空而现一切身皆一切教虽现一切教虽现一切身实无所现虽吐一切教而实无所吐时众云此是大菩萨圣主之能非我下界界行能行故息心不学所以须菩云诸法自相皆空无难无深汝能了色色相空则了庄严庄严相空而精进不舍本愿若能为此事也又无大庄严庄严者如前明菩萨无句义句义今明法则无庄严庄严一部般若六明人法而并以此言为正今人忽不信闻此言而笑岂非下士耶文三初正自陈所悟发起时众之情二述成此义三须菩提重陈除众疑明得利益也初三标无庄严无庄严三结举自相空释前明法空次明人空法空世出世有第法如文菩萨空人空也下结如文述中三初正举生法空述二问答举生法二空述者萨婆若是法空众生空是人空人空故庄严空故无庄严庄严也而云非作法者菩萨以万行自庄严即有作法又变身有所为即是作人化众生令修行作佛等今明萨婆若尚空无所有一切法及众生亦尔为菩萨作佛者无作欲无庄严庄严也次问如文答中常六转意初正明生法二空答上无作前标法生空次释法空次释生空如文可寻也如幻梦下第二转须谓乃无实作何无如幻梦作耶故今幻梦毕竟空所作耶举十八空者十八空破实有及幻化等有即是作用故今明尚无空何所第四举念处及万行有法应有作如念处破倒等即是作故今明身毕竟不可得何处净不净倒不倒第五举如法性会相平等内实相真谛故遣取相亡四句等即是佛相今明实相真谛无所有诳生智而言智能遣取相耶第六举佛菩萨真实智慧能作佛实境故能隔凡夫智故化物起身等故明作有所以云佛菩萨毕竟空不可得岂有作耶尔时须菩提白佛下第三重除疑时众云若自说毕竟无作甚深希有之法若尔则无人法生死得脱者举数论大小乘解或为问云故须菩云诸法无缚无脱岂有遣有净有正耶文二初明无缚脱二以明无缚无脱故得利益初有不可得故脱缚缚不可得故无解也前明也旨法无缚脱初直五次广说三世次即世后有性如是遍推无缚脱也无缚脱檀波罗蜜下第二得利益无如此依得故于无依得后具足一切佛法始是行行若有缚有脱即是缚脱见也缚脱檀今无缚脱故始是无缚脱檀也。

　　问乘品第十八

　　第二腾后二句取定于佛释时众之疑也又今欲责明摩明摩诃衍义以说般若即是广就大乘法说般若也得上之一品是释疑今释疑既竟故须菩更广开上义以问也然作人门说一切无非人作法说一切无非法何以知之前释人义举庄严发趣乘能成人故明人义法人并人今明行并法故摩诃中具足人法故名为大也如化大乘但是法亦如他解涅槃但常今具足常无常非常非无常方是涅槃人法非法非人非法具足方是大乘也若尔若知人法非二人门则人法并是人法门若人法皆法则人不二不二故未曾人亦不是法人法清净假名般若故如善才一一善知识言唯此一法门就此一法门是无量一故一具无量也此七品为四门初问乘次答五问从初问乘竟出到四品答问三五叹叹前佛述即胜出等空二品也四会无二法不二法不二释新学之疑即是会宗一品须菩还广论大乘有五门五门故即有五答答问疑欢喜故有叹及述成但新学未了故须会理也依通云为六问一问乘体二问乘用三问始四问终五问中间住间乘乘人今以论释经为正论解胜出品云须菩提闻答五问欢喜心故作五叹也数五问有二初云一问乘体二问乘用三问始四问终五中间住作如此释但问法了三云不等一问体二问用三问始终以佛总答此始终为一答故知是一门也四问住五问乘乘人前四法后一问人也次有五品是所学之法能乘之人也开亦二为五者初一后三还是上乘乘也第二问发由是亦发趣也佛答五问即五从初竟广乘答第一乘体问明无所得万行万德皆是大乘体也第二发趣答第二发趣问行无所得行则能发一地趣一地如乘马趣象舍象马乘象乘象趣龙舍象乘龙也第三从出到品初乃至从三界中出到萨婆若中住不动法故答第三始终问第四从出到品中须菩提所问是到何处谓不住法不动法故答第四住处问也第五从出到品末须菩提汝问谁当乘是乘出者竟正答第五乘乘人问也。

　　品末须菩提汝问谁当乘者答品答第五乘乘人问也云无有人乘是乘出者则两品答一问二品答一问一品答三问也答初乘体中二初略举六度为乘体二广明六度为乘体但广禅智二度也略明其体广明其义论名义也即是广略也初二第一牒前问总数列名二别出其名以释以释其义也初释檀中名解释结释中五句一应萨婆若心二舍内外三与众生共四回向佛道无所得也初佛道求佛道故应萨婆若心是心犹未有其事故第二句内身外物布施一切以大悲心故得施果与物共之前内外物是行因今是得果因亦施众生果亦施众生更不求余报故回向佛道与实相亦应故三今无所得者贯四事虽应无所应舍无所舍等也问八万四千波罗蜜住八万四千波罗蜜治八万四千尘劳六度治四弊复何故说六度论主答云为六度苦地狱相考掠苦人中求五欲苦天中死时苦故也论直尔结檀是治饿鬼戒应为地狱忍为畜生进修罗禅为人般若应为天生菩萨戒文问六度总摄一切佛菩萨发心誓愿大悲等属何度摄答属精进摄佛勇猛精进故发大誓大悲也问后方便力得智属何耶答皆属般若论云智净故变名方便发愿深后转有势力后智决净也问摩诃衍摄万行异般若摄六度六度别开般若为一度亦应摩诃衍中别开为一行也私答应不复大乘论其总别一多六度欲论其答曾别义也。

　　十八空下第二问广明禅智二为大乘散与不可得空释义以离散故空求不可得故空余皆所空法论二文金刚品空十八法名十八空虽文云判十八意行名十八空能经明大是境空大经明大空是智空小乘亦明眼等为内空但空我今具人法小乘亦明眼空者此是但空今是不但空故言非常非灭破有故不常不着空故不灭也无法有法空更有为无为更无分别空者不酬以为无为摄法尽故无别此空有法无法摄法不尽如生为有灭为无等也又为无为复有毕竟空如有法无法后有无法有法空也四空三义一为后利根故略说或行或谓二为易持故也有法有法空五阴五阴摄有为尽也无法无法空无为此二破一切法尽也自法自法空者上二种法名其性有法中有地坚性等无法中如如法性等二者明此有无二法本性自空非见智所作令空也他法空者如法性摄一切法尽禅此外无复有法而或者脱之法性外更有法此亦空也如下云设有过涅槃者亦空也初二空摄上十七空空中有有法属有法有如是等又前二空的是十八空中为无为二空也第三自性空属上性空第四是遮异计非上十八断也百八三昧如论释定令诵解脱也。

　　广乘品第十九

　　文句一二如此疏皆无异也自身为内妻子财物为外身自身为身死尸为外身又觉苦乐处为内不觉处等为外又眼等五情为内身色等五为外身也所以作此三观者或为一人或为三人言三人百人遍爱自身妻子等不着也有人但着妻子等我身内云身为地等有人二种皆着可寻之也身爱外心爱为内也五识相应受为外意识相应受为内百八爱为内余残为外又身心二苦为内受心有悕是身有四百四病等外缘生苦谓恶人及无情风雨等为外受也意识是内心五识是外心又缘外为内心七觉内五盖为内心七觉内五盖为内心外七觉外五盖为外心也除受余残心名法能缘内法空数为内法纳外法心数及无为为外法也又有识缘法为内法有中除受心数法是为内法余心不相应行为外法也七科中二处与正名谓四正勤与八正也精进心义发动是错误与正名行道趣法是堕耶道故与正道也得四处故得智慧后加精进策发则慧强定弱若得如意则定慧均平称行者之心故名如意足以得定慧均平无事不办故如行者意令满足也数解四足为因此是心精进思惟此四故得定故为足也断行成就者行于断欲之行故得于定也前问云勤断三恶生善与二乘何异答须取前不住法不生故具念处等今虽灭恶知无所灭无所灭故名灭耳进亦尔问三科何异答慧多则说念处进多说正勤定多说如意足也此十二法若钝根人心中名根在利根人心名力又根增长名力也九相遍治淫欲十想遍治三十相中一不净相摄九相又解不净于一切世间不可属想食不净想九想也又言九相为破结十想断九相因十想为果又解无优劣同为灭三毒九相观不净不净故无常无常苦则离欲如是得灭尽也又九相是念处初问身念处开三一念念处问处问三十七道品门三十七门等空共数六十力四无畏大悲三念处也解前十八身口二无失二随智慧行有阴无异想是想阴无不定心是是识阴余是行阴皆在四谛中也无不知已舍者三受复生三毒舍受多生痴余人不觉唯知前二受佛今知此舍也又或一月二日入禅或入涅槃时人谓佛舍众生故今明此是知已舍非不知也无异相者佛则无别贵贱近远等也念无灭念无失异者于威仪中误名失念于禅定中通三世无碍故减也身口无失释上随智慧行以随智慧故无失也十力内用无畏为外广为十力略为无畏初力第十力前二无畏中间八力后二无畏也前二无畏自德后三十二字门欲明大乘之法无义不摄无名不收如大经记文皆佛法故有上皆是辨大乘体之与义此四十二字辨大乘一切名也。

　　问此四十二但是佛经通内外答通内外但菩萨了此字故得菩提功德也世人亦皆阿直言无了如无食无物等菩萨闻阿知一切法不生也大经十四为音智故即是十四智此直明名字本今则是字也何以得知彼有长附故为音此直明字也问云何天下一切品有四十二字耶答四十二为本支流生无量字也若世人亦知四十二字与菩萨何异答世人亦皆音声而菩萨得音声陀罗尼故不忧喜等今亦得字陀罗尼故识一切法也问五百持何故偏说字持答二义一者此是五百中之初说则摄五百也又是五百中最大也二者此陀罗尼门如因字有语因语有名因名有义故分别一切诸法名义皆从此门入此持门故则入一切法门也问此四十二字音云何同异答可为六义一者三十三字字异以两伽两荼九字同而义异次有两字字同而音义异次四十一字有字有义一字有字无义次三字的是西天竺音余众国共用也如多伽两婆此字同而下更无分义异是名字同而义异字同而一音异者有两他字即陀音后他字知茶反也和字音千波国更音社也四十一字有义彼一字论云无义可释也文三初总标字语诸字入行为大乘释后结释称叹字与毕竟空等语亦与空等故云字等语等又于好字不憎爱故等语亦尔也四十二为诸字门入此行则通达一切字故云诸字入门亦是诸字悉入此四十二字门故入一切字门也无碍下第三结释称叹又二初明字义二明受持受持无字字得和上列释四十二即是无字字义亦明诸字无碍无名字菩萨了如此字无字故得和为有如此是大乘也弥间趣五门种种门如泥诸要种种门入也阿事门者为事故说识根缘也方便行知是方便得大悲门知大悲心说理趣为明道也巧分别日月者从今日至明旦为日也月行日度为日月月行星度为星宿月月行月度为月月也世间常用为世同月者度数也。

　　发趣品第二十

　　从初地发趣二地下亦他不得释此义今明大乘发趣般若解般若与十地相似般若正是空慧有解是相从十地正以空解为地所生相从名地道谛小广取戒定慧合为道大乘广无俱乘今明不得尔前云念处至四十二字门皆云不可得故我云何取漏无漏皆乘能且乘是运出有漏有得不动不出又今十地事大乘皆是佛因云何取有漏今明有得无漏尚不取况有漏耶故今明大乘之与十地是离合差别无差别义也又他明乘唯是因非果若尔前品得取六度道品为乘也十力等应非他又云大乘唯取善不取恶今明有得善恶俱非无得善恶俱是也问与富楼发何异答前明相摄为发趣此是横论今地是竖论也然乘与地俱横竖十地为乘是横万行发趣为乘是横十地发趣为竖问此共地答他言二乘共地约断见思及习气分判但光宅即辨支断习余师云但断正使也三藏佛断习也不共地则约五住惑论其断也如常说也地论人云三十心断四住登地至佛断无明于十地为三道初地是见道二地七地修八地上无学道烦恼亦三初地断不善烦恼二地修道断善烦恼八地无学道断无明烦恼也今总问所有解能或是可断以不答见解惑二则同愚者见二若无今所断又见或断不见断云亦明并是假名字说无生灭观中开为十地初地即了惑不灭解不生假名言惑断竟何所断假名解生念何所生故下云无得者始能从一地则知是无生观始能也所以共不共地者地何曾共不共但随二根缘释迦起共缘故有共地舍那起不共缘故有不共也他明空行为地体今明不无空行义但不如他有此空有行并成有故言无空行义今明只行空空亦空故有此行为空行也。

　　无来无去次下在之世间求财尚下意说求佛道而慢耶虚语者具摄四语也又二地方离四今初地思离重者第二地五法初是戒净二地尸罗普施一切初地财施不普次去此是无所得不持不犯戒也住忍优力此众生忍也言不瞋不烦者此是忍体初不起瞋心次身口不恼也受欢喜二义一者自喜上戒净是身口净次知恩久住忍此是心净三业净故自能生喜如人端正人香水沐浴新妆梳则自喜也二者菩萨住忍中化物物得世出世及乘之益则菩萨心喜如见子病愈也施众生者众生虽难化不舍之若利实众生及欺佛也次释大悲心代物受苦然无有我作他受岂有代物理但见菩萨大心则爱我受道也三地中耻二我未发大心今遂中悔则二乘轻笑如人请客食而反自啖不分客是大可耻也四地不舍阿练若者不起二乘心即是无事之行观深法忍次他功德者二义一者观深法忍能振拂断常烦恼是此义之义也二者是果中说因因头陀故戒净戒净故得定定故发慧即是忍此是因头陀得忍语忍为头陀即果中说因也此是顺忍也七地方是无生忍也二识处心不并者随眼色中不生识乃至意识法中不生识即是入不二法门知根尘内外皆然不可得识何由生五地离亲白衣者发心始行之人乃有此言也何乃施于五地耶释云此是下地五地当须远离始发心岂可近耶故知是深妨道也尼士尔也又毕乎正道便是俗人之与比丘尼故令离也又显五地菩萨生诸佛土故不亲近白衣也第六地云三乘人皆行六度到彼岸故知二乘人亦皆行六度常不应言六度但菩萨所行也问此中何故作是说答此叹六度功德故三行足皆得度也问今是者初地至二地为去二地望初地为来今不见此去来也今明去无所来不去而去不来而来故有初地至二地不去去也今问为有一地可至为无一地可至为有若为不至耶答云次广解十即十初云不可得者初得无生忍故与不可名也初地十法中初以深心治地业者应行般若心即是菩提心但菩提心有深浅今是深心此人烦恼薄智慧利故是深心以菩提心作一切善不以畏心所作作一切善着为菩提不为余法事如悭人无事不舍一钱但悭贪积聚慧转增长菩萨亦尔所有一切善但为佛道不以一豪善法为我三界也二者深入悲心利物故名深心前是为佛心今是利物心故深心具此二义也等佛第二四等心上深为佛道今等心利众生也求法者三法一大小乘因二大小乘果三大小乘文云即能表故法前二是所表法也不离心出家者不于九十六道中出家也又不以二乘有以得佛心出家也爱乐佛身者谓生法二身菩萨必知得之故爱乐也演说教者上求为物求即如说巧也今为物说即如行说又前明财施今法施也此文具五善为物叹檀为初善叹戒为中善此二所得报或生佛土或作大人为后善又见三界苦发心欲离为初善次出家得身离为中善后断结得佛心离为后善又为物叹三乘为三善也第二妙善第三好自有好义无巧语自有好语无深义今具足也第四名清净即是离三毒垢故但说正法不说非法名清净第五名具谓八正六度具足若是七善更足转法并随顺梵行也破憍慢者上既施财及后法恐自高陵物故后之慢则今世恶名以覆没功德没世卑财也又菩萨地云何二乘人法行度耶答论主云大能合小故菩萨中合小乘也此是大小般若三也问三乘皆度到河岸答智论下云声闻至愚等岸不能度檀等岸故身子没布施河中具三施方度施河一外施二一切内施三无所得施容施边底乃名度了身子未能故不能度也但二乘人乘六度生死岸也皆是与夺之言也既随分度生死但随分度施戒未容施戒亦尔来容涅槃此义通也但二乘度生死夺甚度施河也问二乘皆六不答随分六也但此中总相三门六未必具行但多行戒定慧三法也。

　　释七地四十法前二十明离次二十通得也菩萨菩提善法是生法二空也因者非因见如八证也又见因果之一异等也具足空者具足行十八空也具行生法二空又取略行一异念空也此中云自相空阶以自相故空此释三种空之所心也又六地得顺忍未得无生忍犹取相故入七地破相明自空也三分清净谓十八善不出三业净也慈悲智具足者三种缘中此七地得无缘悲名具足无生忍与无生智异甚浅名忍深名智一地中三忍取中下为忍为智也则智之名皆通因果也次释转见者上缚我见法见今的缚一乘见也上菩萨法中转粗烦恼论云今缚细烦恼论云谓见爱见慢等此应是习为细也定慧地者初三慧多定少次三地定多慧少今得生法二空具足故定慧均平即是具足实方便三者名之等此正是七地并观文什肇等释同也经文释云何等定慧地一切种智故在智种之名亦通因也论释云等定慧渐即一切种智也得佛眼也七地二慧眼以慧眼变名佛眼故就此地佛眼脱不染爱者论云十地犹是有前世业因缘肉身入观犹有着气或爱着七地智论释若不尔与经相顺也释九地无边世界所度之分三千大千一时成增坏如是十方恒沙三千言十方恒沙者十方名一恒沙也如是乃至一世界种数十方恒沙亦是十方一恒沙数如此中向后言十方终是十名一恒河也一佛世界如是佛世界数如恒沙数等世界为世界海如是一佛世界海数如十方恒沙世界为一世界如是世界种十方无量是一佛世界于一世界取如是分为所度之分分者治宰也释胎生成就大经言化乘白象余处云菩萨化作白象形入胎不作人形此论云菩萨乘白象入胎也释性成就言七佛前三佛暗陈如性次三佛迦叶性释迦是性也又解言无生忍为菩萨性中生也又解发心坚固是诸佛性此三名有其所以乎释一切诸善成满具足云七地得无生破烦恼是自利以八九是利他利他自利满故名具足功德也十地如佛经云所以明九地法数不明十地法数者为第十地具两种有因有果不开之经文前明第十地如佛论解是法云地如佛者论解意取是为如以第十地断习故爰成佛地故云如也今明若十地近佛为如佛亦有此义经第二文过九地住佛地此是佛地为第十亦是故说如也。

　　出到品第二十一　亦名出乘品

　　欲平宗二品出到为胜若云出乘此但得其始今言出到则得始终也此品初答第三问前始终问云是乘从何处出到何处住就大乘无始无终无出无到而方便论始终出到无始始从三界中出无终终到萨婆若无出出三界无到到萨婆若故用目品是大乘无阶级亦无不阶级为破定阶级故言无阶级同一大乘为破定无阶级故有十地阶级然阶级无阶级同为开般若非阶级非不阶级为开阶级与不阶级。

　　就答第三中又二第一问(云云)论云般若十万偈三百二十万言与四阿含等非一时一座说尽今是异时故重标问而答者云偈虽十万一时说尽如说法华六十小劫谓如半日也小乘法中此无不思议事唯大乘有之耳谓一时异时并是随所闻也佛言下第二正答又四第一虽无出到而出到第二明说出到而无出到第三结无出到故出到成第一第四结上出到无出到诸法不动故来第二也今是第一(云云)以不二法故下他云前是世谛故实有出到今即真谛遣故不二无出到故世谛中常有万善相积运载行人自三界生死终至大涅槃今明佛及论主不作此义故结前颠倒所解见有人法能所因果两异留注三界非谓从三界出到萨婆若以诸法不二无出无到无能无所故也今若能不二无出到故能出能到故出到无出到一句语也就文又三第一总标一切不二故无出无到何以下第二释不二明能到之乘与所到之果不一故不合不异故不散非有故无色无形故无对非合非散非有非无故云一切无有无无相故云无相也若人欲使下第三举释之此下是反难有所得人言乘是出义汝若欲令乘出者应合无相实际等出而无相实际无有出者汝乘亦尔也就文又七第一举实际等无为法无出无到为类此实际亦是佛教门佛意为破令出入故云实际法性无出无入论云狂人欲令实际即出可许无相大乘即出而实际等无出只无相大乘是实际何可言其出耶他见此文云为欲使无相法等出故知真谛遣论云无相法是乘非关真谛也他云谛相积假名运出今明无出无到运于出到出到运无出到也若人欲使色空下第二举阴界入等空为类空不出只无相大乘是空无相大乘何有出耶若人欲使梦出下第三举梦等六事为类无出六既无出只大乘是梦梦求为大乘大乘梦有出耶若人欲使檀下第四举大乘因行无出为类只因行是大乘大乘宁即出耶若人欲使阿罗汉出生处下第五举大小乘果并出为类此诸果既无出大乘岂有出他云真谛遣故无出世谛常有出可得真谛遣故罗汉无出处世谛中罗汉有出处也若人欲使字下第六举但名字为类如前云云若人欲使不生不灭法下第七为类亦如前云今他难云既不出不运亦应非乘答汝是出运乘言不出不运乘闻不运运于运如闻运运不运闻不运运非运非不运闻非不运运于运也须菩提以是因缘故下第三结无出无到故则对之若由来有出有到何能出到宁不留住三有今口无出无到则无所不出到也不动故字即第四结前出未曾动故虽出未曾有所出虽到未曾有所到亦虽动未曾动虽运未曾运不运而大运不动而大能动不出而大能出不到无所不到(二不论云云)。

　　次答第四位处问亦二先标问(云云)有解云上问始终今问中间住论不尔上问乘始终今问乘为在因中住为在萨婆若中住佛答无所住因果俱不住若不住而萨婆若住也次正答又五第一明无住处既无出无到复何处住答其问也他云既无住处应无异今答自有住处乘如彼傍说自有无住处乘如今说也何以故下第二双释无住令住先明一切法皆无住相岂大乘独住处耶次明如无住为住所谓毕竟空故大乘所谓六波罗蜜波罗蜜岂非住毕竟空耶如初如下第三双初非不住故有前住与不住也亦牒前住故由非住非不住也世谛故非不住第一义故非住又破常见故非住破断见故非不住也此是中道正法乘也又不自相中住故非住亦不他相中住故非不住即是乘非乘中住名为不自不在非乘中住名为不异如长不在长中亦非短中住也是乘亦如下第四双合如向何以故下第五双释不住非不住(云云)须菩提以是因缘故下第六双结不住(云云)(二不论云云)。

　　次答第五问乘乘人此中既标问故乘品初有此问也先标问无住处复云住萨婆若中复云毕竟空中六度等为体谁乘乘顿有人乘不耶次正答中又二第一明既无住处故无人乘者第二明无人乘而乘所谓菩萨乘之就初五第一正明无人乘出者何以故下第二举四法无所有释所言四法者一是乘谓六度二是乘人三是所用即慈悲方便等非度摄四是时即明此四法毕竟不可得何独有人乘之也何以故乘不见次第三举生法二空释四法不可得何法不可得下第四释不可得之所以为是智慧力少故不得为是无故不可得今正明无故不可得此中前举法性实际为喻明不可得次举十八空释不可得问何故云毕竟净答破有而依无非是毕竟净今有无俱净乃为毕竟答菩萨以一切下第二明无人乘而所谓菩萨乘是大乘出到萨婆若(云云)论五十卷。

　　胜出品第二十二

　　此下两品有四章第三称叹摩诃衍善吉第一作五问问摩诃衍次第二佛一一答五问竟今大众闻佛答领解欢喜故善吉为之作称叹摩诃衍明六度等为衍体次有发趣之用次明始从三界中到萨婆若中次明此住无住复明无有人乘此乘者故此乘微妙胜出人天修罗之上与虚空高等含受无量无边众生无去无来无过去未来现在三世平等如前明摩诃衍非阶级非不阶级而方便论阶级故阶级与不阶级同入摩诃衍如此阶级为显般若波罗蜜以般若波罗蜜摩诃衍论阶级故如此阶级不阶级并胜出人天修罗之上故云胜出虽言胜出而未曾有其边表高畔故云空等既云与虚空等故能含受一切既含受一切似若欲知有去来而实无去无来既无去无来故无过去未来现在出过三世俗初叹为名故用目品他云因中万善为来是世谛有法即是世间岂能胜出世耶彼世间有多种于中有胜劣言畅大乘虽是世间而胜出其虽世间今谓佛及龙树不许作此解既是有为岂与空等既是有即应碍何能容受既是有为从因缘趣果非谓无去无来既是有为则虽三世非谓三世平等出过三世佛又云皆是真谛遣又云过分叹今谓佛及论主不许也今明衍非是有故胜出世间与虚空等能容受一切名无来非三世摄言胜出二义一者叹乘能摧破三界六道故胜以胜出三界二者三乘内出三界为出而大乘是中之胜以无过不难无德不修二乘如不尔断惑不尽集德不备故劣也。

　　就文为二第一举出等五义叹摩诃衍第二举出生三世诸佛摩诃衍就初又二第一善吉为大众得解欢喜正作五种叹摩诃衍(云云)佛告下第二如来述善吉五叹就文又二略述故云如是如是亦是标得叹乘体故还牒前问乘品广乘品六度为乘体于中初出其义所谓百八三昧禅定义十八空四等般若义道品等双广上叹(云云)。

　　如须菩提于言下第二广述亦有正述即为五章今尽品述第一胜出叹就五述中例牧及正述并结怛不就第一正述胜出叹中又三第一正述胜出第二胜出之意第三明利益此三段文中闻持品就正述胜出又三第一明胜出无为第二明胜出因果所以然者布云良由摩诃衍非俗谛有为故胜出俗谛有为非无为故胜出真谛无为非因果故胜出大小乘因果今明若有为若无为若因若果皆是佛教并非实皆虚妄皆实异皆非谛皆颠倒非常非断坏相皆无法而人即修谓是实非虚妄不实异是谛非颠倒是常不坏非无法菩萨学大乘知之非实皆实异皆非谛皆颠倒皆无常坏断无法故能胜出人天修罗之上此是持正作此开文于义皆大文误者今经妙末皆云胜出六道何曾云胜出空有因果耶义者若言空有因果非是大乘故乘胜出者何得此中佛重取上因果空有为乘体耶今释不尔明若此有因果等法有一豪可得则乘不出六道何者若有一豪可得则是有得还是六道何能胜出六道耶今知一切法无一毫可得即是无所得故大乘此大乘则胜出六道故文中若未有为法无所有次举无为法无所有故乘胜出六道第三举因果无所有故胜出六道也今是第一胜出有为云一句一句例有八一者有二者不虚妄三不实四谛五颠倒六有常七不坏八非无法云。

　　须菩提若法性是有法下第二胜出无为(云云)。

　　须菩提若檀波罗蜜下第三明胜出大乘因果云由来只用此因行作大乘序大乘经胜出之耶彼云所胜者自是执相未破导者若被导妄相者不论被胜及㸦胜之乘今闻佛及论主不。

　　须菩提如金刚慧下第二明胜出之意正言摩诃衍故能胜出人天修罗之上至论文自见也。

　　须菩提诸佛为众生转法轮下第三明利益何者众生实是谁能断有性何可令入涅槃则诸佛于众生无利益设入涅槃则得改众生罪良由非有而颠倒成有故诸佛为众生约法轮故化令悟本自非有名入涅槃故大利益得无量福如云平等真实法界一一切众生入真实无所入乘令无量众生入无余涅槃而实无众生得得灭度者也。

　　等空品第二十三

　　等空品常云乘是万行万行是有不可与空等若真谛遣故无万行无可与空等今明品万行宛然而毕竟空故与空等可谓空万行空万行空如三事宛然无三事论下释言菩萨从无生忍不复分别知施无所施若未得无生忍则谓万行异空空有二故未是真实乘也问若得无生故万行空者若尔非是乘本来与空等答乘本与空等于未得无生人自谓不等等此品初述其第二等空叹故用目品问何故虚空等解云与世间虚空等世间虚空已破经论所破谁论此耶故摩诃衍与般若虚空等般若空亦令与般若大乘等。

　　就文又四第一叹如是如是下第二正述云须菩提如虚空无东方下第三叹述叹凡举二十二种叹类能由来乘是万善有为有法并不得举此二十二为类(云云)彼解云皆是假设狂称叹若作如此言及佛重热但汝解佛菩萨不解大乘实不尔无气味也须菩提以是因缘故下第四结叹(云云)。

　　次述其第三含受叹由来摩诃衍是万善乃可令受行众生云何能含受一切众生及一切法彼解云是少分为言实录唯含受有着之人不含受一切众生及一切法此则反佛语及龙树意今明摩诃衍非凡非圣而凡圣皆含非人非法皆含受又中法空喻者非世所解三无为中为虚空世人所以虚空与万法君含受万法今云虚空者如经云亦名佛性亦名如来法身亦名涅槃虚空故般若虚空摩诃衍虚空及能含受一切法摩诃衍虚空既能含受一切摩诃衍亦尔故摩诃衍与虚空不二不别今作异若说然善吉二叹一云乘与空等次云乘如空含受佛述则异述等空明乘与空等含述含受则云无有虚空所以然者正言空非有有无四句内外如此空方能含受亦如此空乘与空等故此义不异但小既明等空则恐有空可等有空能受故今明不见空方是空受方是等空也问既不见空不空四句内外皆不可得有能含受耶答一切法皆不出此法皆四句内答一切法不出不出此法者汝问云既不见空不空四句内外皆不可得云何能含受今云一切皆非空非有非四句内外无有一法不如此者故云不出此法也既问一切同如此非空有非四句内外无碍何意不容不受耶是故一切法含受故空也问一切法皆毕竟净衍与空亦毕竟净既云空能含衍能含一切法何故不云一切法含衍含空耶答亦得此是一切衍衍一切法空一切法空一切法空但今为叹衍故云衍含也问一切法皆毕竟空则无异不异含不含何故云含耶答今毕竟空为衍以一切法亦空故入衍中故云含也然衍与一切法皆毕竟空不可得何有含不含耶。

　　就文又二第一叹二正叹述叹述中北人以为六义(云云)今直为四第一举虚空为叹第二阿僧祇为叹第三举乘为叹第四举涅槃为叹若虚空阿僧乘及涅槃若体是有有则隔碍不能含正言虚空非是有故含受一切余三亦然皆举所信类所不信明一切无所有名为大乘故能含一切也若尔耳但含一切众生亦含受一切法无所有何但名摩诃衍含受亦得名虚空含受亦得名众生含受但今叹摩诃衍故一切无所有名为摩诃衍既一切无所有则无能含与所含但一切同入无所有故名为摩诃衍含受一切次第二举阿僧祇无所有类一切无所有我无所有下第三举我无所有类一切无所有此举声闻人所信类所不信就文九复次初复次举我类如此性等乃至第九复次举我类三乘人同无所有譬如须菩提涅槃中下第四举涅槃涅槃性为类此亦举所信类所不信也(二不论云云)。

　　次述其第四无来去叹前叹次正述正述中又三第一总述一切法并无去来第二别释一切法皆无来去第三结为摩诃衍无来去今是第一先正述次何以故下释明一切法皆不动故皆无来无去无住若尔一切法皆大乘何以故须菩提第一无所从下第二别释一切法无来无去无住就文凡举十科一五阴二十二入三六种四如实际五六度等门六菩萨七佛八菩提九有为法十无为法此十科法一一各有五义谓色色法色如色性色相就五义中一一各三义谓不来不去无住五义者一色谓十一十四及明无所对凡夫见为色也二色法知其色无常生灭即二乘三色如知色无生灭非常无常菩萨观也所以名如者现在色既无生灭过去未来亦如是也又云佛观色既如此菩萨观色亦如佛故云如也四色性者色性本来不生非度故无生灭性如此故云性也五色相何以故知其无生灭性不耶见其相坏败不有故知其生灭也色五义既尔四阴五义亦尔乃至无为法五义亦尔皆不来不去不住一切既尔即是大乘不来不去不住以是因缘故下一行余即第二结大乘不来不去不住由来大乘是因中万善云何不来不去不住彼云是真谛是今用遣何为即一切不来不去不住是大乘大乘相如此也。

　　次述第五无三世叹若有来则有未来若有去则有过去若有住则现在前既无来无去无住则出过三世无未来过去现在由来大涅槃华严自可非三世大乘与般若并是因中行为三世所摄今则不然般若是一法佛说种种名故一切并过去非未来非现在亦非三世就文先叹次正述正述中又四第一就法空义述叹第二就众生空义述叹第三劝修第四结叹就初又五第一就不可得空述就中有正述及以何故释摩诃空等下第二就自相空述亦有正述及何以故释既自相空岂大乘为菩萨为二大乘空为三菩萨空为四岂有三世空为忍岂有三世空为异问此中云三世平等叹何故云等不等皆不可得答曰叹亦应不见胜出不出乃至最后不见去来不去来但今既最后收卷故云不见等不等也是菩萨摩诃衍是衍中等不等不可得下第三就性空述亦有正述及何以故释须菩提过去檀不可得下第五就平等空述诸行悉平等亦有正述及何以故释复次须菩提过去凡夫人第二就生空义述叹亦有正述及何以故释如是须菩提菩萨住般若中学等相当具足一切种智即第二何以故释但学品应云住大乘中学三等相当得一切种智云何言住般若中耶释云所谓般若摩诃衍摩诃衍般若大乘大乘般若学三世平等则能得一切种智是名菩萨下第四结叹三世初结五叹中第五三世平等叹后句结五叹中第一句胜出叹尔时须菩提白佛下两品中第二叹衍出生三世诸佛一切智由来云依涅槃圆修满字学乃可得道依此半字无常不可教学不能得道必须摄涅槃方得道就文又二第一善吉正叹能生三世十方诸佛一切种智可谓好大乘佛告下第二如来述叹(云云)若他五时义定是则得须菩提与佛不曾护不解义不及今人。

　　会宗品第二十四

　　就前为四第一善吉五问问乘二佛答五问释乘三叹叹乘四无二法不二以除新学之疑此四段为二上三正释大乘以说般若今方是释疑利根之徒知大乘与般若义虽殊体更无二或名为乘或名般若包含广大运用至佛即名般若为乘则有照远实相导成众行故乘名般若体更无异闻上大乘即得与般若相应即得正悟住大涅槃即于大乘但新学之人谓般若是空慧乘为万善言异涅槃不同故论为异也以今释也问乘与般若为有广狭为无广狭答一往无有广狭乘具万行万德般若亦尔故此品云三乘善法入般若中前云若有实悟摄一切善法者般若是既云三乘皆入般若中即是三乘同归般若亦是会三乘同入一乘与法华复何异言此经是第二时三乘通教法华是第四时耶然今此会三乘是般若三乘也若有所得二乘皆破除岂会取般若但取空慧为般若亦但取空慧为乘若有空有行皆乘亦空即得皆般若也问今言大乘则摄一切经谓法华涅槃皆大乘岂可皆般若耶答此等诸经此皆是般若论云诸善法入般若中谓法华经为余善法也故法华涅槃皆般若异名作般若名说无非般若也此即就教会若就通门不二会般若毕竟空大乘亦尔一切法皆尔毕竟净何曾有般若异乘乘异般若也问不异有异义不耶答曰亦得异大乘则具万六度般若则是一度故大乘当其总名般若是其别称问般若是别总别异云何可会是一耶答名总为总别因为总总别岂三耶问若尔虽有不二会有二义答既有二不二岂无不二二义故般若是二慧五度不名慧问若尔云何会之耶答般若虽是慧以般若导成众行故众行方成不导则不成故般若亦得摄众行也问法华会何异答法华会三归一今就大中自会是异名故异也。

　　品为二初疑问二释疑问二初满愿腾众疑所以尔者由满愿上大乘善吉因此说乘故满愿为生问也次善吉自审如文第二佛答有二第一就教会二就理会教无中二判明三乘法皆入般若故知因果大小皆是般若不可言般若是因非果是大非小至论般若未曾大小因果也次判论三乘法不同已知三乘法皆入般若亦悉论三乘法也论云十力等是佛法度是菩萨法道品二乘行名二法菩萨行名菩萨法也又出有人云具足行六度是菩萨法不具足行是二乘法此言不具足行可具二义一者未来可但行三四未必具行六二者设行未能露六之原也须菩提若摩诃衍下第二就理会皆毕竟故一切法不二也。

　　十无品第二十五

　　从集散品竟无生品正奉命为菩萨说般若开三门初三脱门说般若二称叹门说般若三无生门说般若北人云第三是遣相门复有人云三脱门是菩萨字空门从句义已去是菩萨字义门今第三就无菩萨门说般若谓无人无菩萨法谓菩萨字空及菩萨字义门论有明文更可用也但第三会无菩萨门不及无生门说般若亦不同遣门也所以有此第三无生门者为根性不同自有闻初门悟不须第二一一悟不须第三但受悟不同故备三门也论云悟故开道是门不悟则塞非门也必有次第释者上称叹门既叹释大人叹释大法时众便言有此大人大法故人法心生今更净于人法之心明求人不可得故人无生求法不可得故法无生故名无生门了人无生始见是大人了法无生始是大法故上人法是无生人法今是人法无生也。

　　问上三脱门即是明无人法人法无生义与今何异答般若有无量门上是三脱门今是无生门上开一无生门为三脱今合三脱门为一无生门所以始开终合者乐种种门入入竟无二故同一无生也又上广门略观今略门广观上广门有三不开十无故是广门略观今一无生门开十种观故是略门广观问虽复广略不同同是破人法前已破竟今何须更破答人法病摄一切病此难净前虽破今须更破也。

　　问前三脱门破与今无生门破得论深浅不答亦得无深浅俱是破人法故亦得论深浅前一往初开般若故就三脱门破其昔来封执人法之见次叹释无所得大人大法破便言有此无所得大人大法故今明无所得人法未曾人法人法皆悉无生也亦得是因缘相成义三脱门是无人法次称叹门明无人法人法今是人法当知未曾人法亦未曾无人法也三门圆成一意也若依知断者初品十种求人不可得破计人之心次无生品一切不可得除存法之念但此二品既云无生门文相拘涉开为二无生第一明顺无生第二明真无生即是顺忍无生忍地前为顺忍登地生无生忍文五忍(云云)。

　　初明顺无生中为二第一正十种观求人不可得故人无生第二明行此十观得利益也初三一标十观二身子一一问三善吉一一答。

　　十无者一明无三世故无菩萨不出三世中有故今明当无三世岂有三中菩萨耶色无边下第二无离阴菩萨五阴尚无岂有离阴外有菩萨言色无边者求其边表念不可得无边是空空异名色是菩萨第三明即阴菩萨五阴尚无既即阴是菩萨一切处下第四遍捡无菩萨一切种者一切观门一切处一切境也此中无即离乃至五句皆无菩萨至此露无菩萨故下句言无所教也世尊菩萨但有字下第五但有名字故无菩萨上四无既无菩萨体今明但有菩萨名即名无所有也此之五无正明无人也如说我下第六举我无例无法上我无已类法无未故将我例法此中三句初句举我无如我计法亦尔第二句例法无何等色下三句出法无正约五阴无生也此句是责出五阴无生若不生不名色下第七明法体不出者亦非无菩萨五无明人法无生次一无明法无生或者云不体悟人法不生是凡夫体悟人法不生故名菩萨故今明五阴毕竟无生复五阴无生无智分别云何有云菩萨耶若毕竟不生法当教般若此第八无明无生亦无菩萨曰谓体不生人是菩萨则人是能体无生是得体人则异无生可非菩萨得人即是无生故应有菩萨第八云则无生亦无菩萨若则无生是菩萨云何还以无生教无生以般若教般若也第九无生亦无菩萨如如常云世中有菩萨故今明出无生外无复有物谁离无生耶第十是悟解无生故无菩萨若生故无菩萨若有菩萨应生怖畏竟无谁生怖畏耶。

　　尔时舍利弗下身子一一问论二意生起一者善吉德劣菩萨今于佛前说深般若新学菩萨或生疑佛上将顺其意故云汝说大乘与般若相顺也故身子一一问之二者佛与善吉终一经共说般若身子一一咨问使解释文理分明令众命我信也。

　　第三善吉答十问即十释初为二第一略明生法二空故无三世三世无生无故无菩萨亦广明生法二空无三世三世无故无菩萨三结初二前明众生空次法空三总释生法二空故无菩萨也应明无菩萨何故无众生答二义一者况汝计有菩萨犹如外道计有众生众生既无菩萨亦无二者众生是菩萨异名未得道名凡夫得空浅无慈悲名声闻得空深小有慈悲名缘觉得空转深有慈悲故名菩萨遂义不同有异名也如一家眼见色名见者言一知名知者受苦乐也色无故第二空故无菩萨问法有不可得故无菩萨今法空空何故非菩萨答空中无有物何菩萨故若空若有皆无菩萨何以故第三总释二空无菩萨。

　　檀波罗蜜下第二广明生法二空故无菩萨若总望前后文前明众生空及五阴法空此是世间空今六度等是出世出是所观境此境故名菩萨既无所观境岂有菩萨耶若别就后文者行六度等论故名菩萨既无六度等法何所行故名菩萨下明声闻辟支佛人既空菩萨人亦空即生也。

　　色无边下答第二离论无菩萨一二皆三谓无释无结无也色无边有四种释一云无处不有色如四大遍一切处故是无边也第二明求色始不可得如生死始不可得既无始亦无终及中间也三公色名色相求色相不可得故云无边也第四求色不可得色则如虚空虚空无所有故无边色亦无所有亦无边也。

　　答第四即阴求菩萨不可得此中然生法二空释众生空故无即阴菩萨诸法空故无即阴菩萨也答第四遍捡无谓一切种处一切处即上第一明时无第二明五阴无也今历一切法谓界入万行万德生死涅槃一切法中无菩萨也一切种者谓十八界空观三脱门观常无常一实观求菩萨不可得此是横论也若空论者上求即离无今亦即亦离乃至五句如即离五句假实常无常一切五句亦尔也经云明明中不可得眼耳中不可得者论云是自他门也眼中求不可得谓自中觅自也耳中无眼是他中无自亦他中无他自中无他也耳眼即是一切处自他求不可得即是一切种也。

　　答第五无但假名字望前四无无菩萨体今第五无菩萨字然体既无即无名故经云名名相空也。

　　答第六无三何三句次第释也释初句如文如舍利弗言诸法亦如有无自性下释第二句此中三句第一句明一切法属因缘无自性故诸法空也复次一切法无常亦不下第二明破断常明不断常诸法无常故破常见亦不失故破断见也复次一切法非常非灭性自尔此第三破一切法断常先破有为法断常今具破一切断常似由来云前是相续假中道不断不常今明二谛中道故不断不常也又前直云不断不常今云性自尔非破断常明不断常本性自尔也此本性尔远贯上六无六无明无人法始圆故方云性自尔也如舍利弗言何因缘故色毕竟不生下答第三句也。

　　何因缘故毕竟不生不名色者下答第七无明体悟无无者无故无菩萨也答下如文不须乐也。

　　白佛如是观诸法下此第二明得益为五一明五观益二明无生灭观释上五观三明无二观总释与观第四明三种大义益五有三问答料简上无生灭观义也今是初如是观诸法者如上十观也不受色者以色有无常火烧心故不受不乐无常是初观今是究竟观也色非常非无常毕竟空不取色相故名不乐乐者取相乐常无常男女等也不住不著者释上二观所以观色空者以不住色故住色则烦恼贼来故不住也不著者释不住此色若有一罪可住说有无量罪谓身有饥渴寒热心有老病死等心有重愁怖畏三毒八万四千尘劳门后在三涂苦故今在后世身心具有无常苦无无我等故不着也前亦是正观后二释上观之所以也不言是色者此是得正说益上自行今化他上圣嘿然今圣说此既即如说行如行说也。

　　复次世尊下第二明得无生无灭观释上五观所以作五观者良由悟诸法无生无灭所见所以不受不乐不住不着不言是色也明凡夫二乘不行般若不作十无五观故自见彼所见不见佛菩萨所见也今菩萨行般若作十无五观故不见凡夫二乘所见见佛菩萨所见岂言凡圣共行假实境耶此中二初举不住释不见次举不灭释不生亦释不见也何以故不生法非一非非三非异从非四乃至为千皆是修异不可得具言云非异也更释不生义也世尊色不灭相下第二举不灭释不生亦转释上不见释五观十无也。

　　次是故色入无二法数第三明不二观此求诸观此满不二凡夫闻名取相闻十无便作无解未闻十无便作有解闻无生灭便作无解亦闻有生灭便作有解故今明如此有无毕竟不可得未曾有无亦未曾生灭无生灭悉满不二也。

　　无生品第二十六

　　依论而判上除存人之心今洗着法之念今言无生品者此品明顺无生次明无生忍故明无生品前品亦明无生但是顺忍今正明无生忍故目品也依论释广乘品忍法世第一法是菩萨顺忍初果即菩萨无生忍此文取地前为顺登地为无生依论释发趣品七地又云得无生忍无生智等定慧地前则六地为顺七地为无生经亦尔前是约凡圣分故内凡为顺登地为无生后是约浅深判故六地顺七地无生也不相违也此皆是二忍非三忍五忍明义也品初是第四明三种大义前问次答问上已明入三义从句义至乘乘明菩萨摩诃萨义奉钵品开宗即明般若义转教中三脱门即是明般若即上品十无五观不生不灭观不二观即是明观义今何故更问三义耶又集散品后的别明三义明实相般若义明观照般若即观义明般若得乐人即菩萨义今何故复问耶答从上作十无观说不二观皆求菩萨不可得谓者便云既无菩萨即无般若法亦无观行便尔自绝故明能如上洗净始是菩萨远离一切见始是般若如行而观即是正观何故无三义耶论生起云此义无所不摄义中之离解上经已明今更说二者此三义有无量义故今以异义释之三者前会已悟今为后会如清凉池喻也答三义即三答初如文答第二般若论云阿罗蜜者般罗蜜两云相近故举阿罗蜜释波罗蜜问何故尔答般罗蜜既有异义即有名故举异名更释异义也又此有其深旨以上十无故云无般若故明远离一切见始是真般若也阿罗蜜此言远离也问般若即是观后何更明观答上般若是实相谓正境今明正观即境有明菩萨则是语观行人具此必集散品未无异也不明文字者明此三明文字更无别法也文此中正明观行不明说故不明文字般若也此明观即异故云非常无常大经明常无常者得实观然后乃方便非常无常用也常云大经明六行圆修今明得实观得方便具足乃圆云何则取方便常无常同作圆修耶。

　　舍利弗问云何无生下第五论上品无生乃至入二法义问何不接次则论答论云三大义要问尚修多有利益大先论今乃得论上义耳问何不待论上义竟后方论三义答佛法不庄严言段前后次第唯在悟也三义既易悟而且要故先论也一师云上明无生故有三义此是无生三今还明三无生谓声闻众生无复三三言一无般若等也若言有三即言非无生皆不尔也三非复无生故上明无明无生方具三今虽明三未曾三三即是无生也三问答即三问答论上无生色非复色义答意云自相空者非是破色故云色空色空色自相空也问色自相空应空不妨色色不碍空何故云色空非色耶若非色则是失色若色宛然而空色空宛然而非色色非色色也何曾惟色云非色耶第二问答经本不同一本云身子问云何色不生为非色此既复重云则非色一本云问不灭问云何色不灭为非色上论前品不生下论前品不灭也第三皆论覆经应问色不二此问上无生中第二何以故色无生不二不别义也所以无生中答问二事不灭中亦此二事而不问者无生二事既尔无灭二事例然不须问也论问云无生即不二何故更问答破因中先有先无生故无无生此二即责因中为前有果而生并不可得名无生也破眼色二故云不二或先入无生问后不二或先入不二门后入无生也次答无生与不二两门不同答无生举果自相空答答不二举散空答问文不合不散论主何故云举散空答答以眼色散坏故云其是空空故无散即是不二也第三问答论上无二法数者此无二与前第二问答无二云何异耶答前明即是不二今论色与无生不二即是二与无二也谓者闻上眼色不二便言悟时二二变成不二生实成无生迷时无生实成生死无二变成二故明二不二即是不二生即是无生也。

　　尔时须菩提下第二数时无生忍论文至此分判云上说柔顺忍今说无生忍上直云色无生末云毕竟净故是无生忍也毕竟净者了悟无生一切烦恼毕竟尽但余习气也若望顺忍故为毕竟望佛道未毕竟也文为三初明无生忍次第二趣无生方便三明信无生人前明顺忍次无生忍此是行次第今前明无生后明趣无生是论次第也初为二第一须菩提对佛明无生忍所以至此即对佛者转教一周将竟时会取悟合此故诸佛灯明也第二论无生五第一总论愿至无生第二别论得空无生第三明万法无生第四论生相无生第五论称叹无生所以大弟子共论无生者良以无生道妙若不因往复共论时无由悟解故也初叹中总别为二合开为六六者一叹云无生应无三乘二者无生应无六道三无生无五菩提四无生应无二乘断结五无生应无大乘之行六无生应无佛果可得总前二者论意云从断结是广叹初是略叹也五菩提有二种一共五谓顺忍无生忍为二次三乘无学为三故五也次独五一发心外凡位也二伏心三十心也三明心初地至六地观解始也四出倒七地至十地得无生出三界到佛边也五无上谓佛法共不共如似共地不共也论其广狭者若无三乘为狭则独五为狭也共五为广也若取但长则独五外凡共五但取三十心顺忍十地无生忍不取外凡也若言顺忍位长亦可通取外凡也相配(云云)偏举难行苦行难者余行人不见此行人多见为希有故举之二者此是大乘大悲行为行本也又诸法无生人皆着乐菩萨何故独受苦耶余如文次须菩提等者他言弟子就世谛为难善吉就真谛为答今明导此不相至对云何成问答又此义易解何事论耶今明身子标凡夫二乘未行般若之前恒见一切生灭身子标此为难也佛菩萨一合行般若了达一切法因缘生故虽生不起不起故虽生不生善吉据此为是答则世人凡俗常见有生道与俗反明一切不生既凡俗人所解是则难信是故二人共论令俗人悟道计生者入无生也此之二人并举佛而难难如佛难至佛意而答答汝佛答故佛所坐而论二人所说也证成二人问答不谬也答中为二初总答次别答总答云我不欲令无生法中有六义可得若颠倒情谓言有六义可得在所不论也次若答六难答意直明无生中无大小二乘则具答五难尽今初明无生中无小乘即答第一难即兼答第四二乘断结难第二无大乘中正答无大乘因及果二位难即兼答无五菩提难五菩提不出因果今既既答因果即兼答之也第三无六道难其后得道兼答故此中不答以义例可知尚无三乘何有六道也答大乘因难为二初开二门次释二门一不作难行苦行门二亦不以离心苦心门何以知下释第二门菩萨于众生如父母于儿子自在生菩萨于众生任运起大悲以物利之非是难心苦心也己身亦尔也所以者何下释第一章门非难行苦行了众生及法皆毕竟空无所惜无所难也次第二论得道者明无别有一道即此上凡圣皆无生即名为道也悟无生故名为得也身子问意上既即生为见无生得道为见生得道此即是数论见空见有得道义也若作难意若以生法得道生是虚妄故若以无生得道汝上云无生无得无道云何以无生得道也又来是凡圣义今是破得道义也答中明生无生皆不得道即弹数论义也次问无知无得者上作得有道解既破得道便作无解何者身子云生无生摄一切尽此二若答脱则无以得理也故明有得破无得也不以二法者前明无得次明得恐相违故号之明得无得不二前明无得得无所得今明得无得得也但世俗言说者经论未曾得无得道今随世俗故言得也世谛悉檀故有得第一义悉檀故云无所得也。

　　生法生不生法生下第三破一切法无生上总明无生亦明无得而前遂明无得义得义亦上总明无生应诸法生义故今论诸法无生也又此下释上无生义所以无生者就因中有生无生并不可得就有生相无生相觅生相不可得故下两数释上来无生义也生法生是因中有果不生法性是中无果亦是已生未生也生时还是因已未二关亦无生问答可解也。

　　生生不生生之下第四论至生相生无生上论法体有无今论生相有无也生生者若意明无别生相常与法体异能生万法即法生故名为生也大文云生不生无二无别也问若尔异有即法生耶答此中破异法生故言不异也若言生相不异法能生法还作因中有果生无生论经正作此释也。

　　舍利弗乐说无生下第五论乐说无生有此数者上已明一切法无生今明语言亦无生前以言语说无生未明此语无生故今明能说无生令言亦无生则无生尽一切法也此中二第一身子称叹即明称叹无生第二因此劝学也初中明二一明叹法无生第二叹人明能说人亦无生初两判初判明所说法无生第二判明能说语言无生也于说法人中最在者第二明能说之人亦无生法弟子名第一满愿说十二部皆第一善吉巧说无生人遍备伎不并皆转有人偏解一术罢其巧妙也又此是善吉举佛中说说如佛说即人如佛人佛既第一善吉岂不第一耶善安住平等实妙法相故不谦不受所以不谦者实如其叹何事谦耶得叹不高故心不受着直明所以能答一切难者以诸法无依故不依内空故不依内也外中间亦尔也应净色下第二劝修见有色是色见故不净见一切种是一切种智见故不净今了色毕竟不可得令色见净佛道亦尔也。

　　舍利弗问下第二明趣无生方便何以知之论云无生深妙不可顿得为新学人问也就中为三第一明净菩萨道能趣无生第二明净菩萨道趣无生第三称叹般若力初前问次答答中二初开二种六度故能趣无生初中二第一开在出在二章门二释两章门也初如文也舍利弗问下第二释章门释中前释檀檀世出世次例余五也然度未曾世出世约世出世人行之得失故成二也柔顺忍为劝始得顺忍不住三界中故为劝得无生忍断三界结使尽出三界世间缚何法身出三界果缚故名出也小乘劝是学人学未出三界子果故无学人是出出三界子果故此义相准故论作此释也然经意正答出三界世间子缚也如是舍利弗下第二结行二种行二种六度为趣无生方便但应是出世六度何故言二种答论云尔也世间虽不动出是动出之远因也舍利弗问云何为菩提道下第二明三十七品开菩提道趣无生方便也然道名通因果若云佛道此果道菩萨行道此因道也论意云此中佛已新故不名道但因道也此道趣菩提故咨作菩提道从果立名菩萨之人行趣菩提之道故名菩萨道也论云三十七品是菩提近道六度为远道何故能今文此判耶正言前明六度为净菩萨道今道品为净菩提道故知六度是远道品近他问以无得而论道品六度但近有得而论道品六度但远何故云六道品近六度远耶论主云六度有世出世杂故所以为远道品但是出世故不杂故近也问何故尔答六度中有布施持戒杂定慧故有浅有深故杂所以为远道品但有定慧不杂施戒故近也尔时舍利弗下第二称叹善吉能开近道远道及世出世二法令学者识得失近远多己利益故叹也答叹中二义叹般若中不云佛身者以般若是本故三义者一叹般若能生三乘二叹般若能含受三乘三乘悉满般若法华但有会三归一今长有出生三乘所以开及收入皆由般若者若是般若一成有所得一一不成一也三亦尔故无所得一一方成一三亦尔第三句叹般若能生三世佛菩提上出生三乘但是一世今具三世也。

　　若菩萨开作是说下大数第三明信解无生人为三初明信解二叹三答常应不离是合谓大悲者此二句语也合者谓毕竟空合也大悲者从毕竟空生无缘悲名大悲故云大悲与合有二义也问前句云不舍众生以无所得故无所以与毕竟空复何异答名同异义但初名无所得后名毕竟空也此大悲与毕竟空相须空若无悲住空见悲若无空则有见(云云)。

　　次叹意正叹毕竟空合不叹大悲毕竟空合无有分别何意菩萨独有毕竟空合众生无生此合若菩萨有众生无则毕竟空合应有分别也第三答中三初指叹为答第二释答三结成上不离义也指叹为答者众生空合亦空岂有众生异菩萨有菩萨异众生耶故皆是菩萨也但于众不了毕竟空成异也此明处无异异自众生也汝就空门作难空无有异故成乘义若就众生边作难复不成难以众生虽空于有见有有故于其成异也何以故下第二举六义释众生与菩萨不异谓俱是空故离故等是名下第三结成上义也。

　　尔时佛叹下转教大段也定作三段使也一命缘起说前事即舌相三十二正命从三假至无生不离大悲合也三命说后事谓如来赞成现瑞语证说时分会得道也就后事有三一赞成二现瑞三得道初四一赞成故言善哉显其言不谬也其有说者下第二劝说如其说也恐所说皆举佛意第三释疑疑云应说如佛说大菩萨云何乃至如声闻人说故今明是举佛力说即佛说也菩萨学般若下第四明互如善吉说当依善吉教行也说是品时下第三现瑞为二初动地二放光说希有之法必有非常之瑞证说也又十二阿由他人悟道作佛故有地大动又佛力令地动使众生信我般若也第三得答如文虽三门说般若来二门悉归无生故时众悟无生也。

　　(卷第五)
卍新纂续藏经第 24 册 No. 0451 大品经义疏


　　大品经义疏第六

　　胡　吉藏　撰

　　问住品第二十七　亦云无生品

　　从答作名今从三问中初问为目也此去是第四般若体中第三周为下人请说初自说次是说今请说三众前后三集故三说前众得悟即去次众东来也复亦尔为三根故三说上根至此三闻三重转悟中根至此三闻两悟下根至此三闻一悟虽三周之说能说之人唯两一佛说二弟子说所为有三根能为唯归第若就难问之人亦得有三初周身子为问次周善吉为问今是天主问但非说教之主故非三人也三品判文开为二初诸天请二受请为说初二第一明众集二发言致问初中二第一列众二现瑞生疑问三周列众何异答初周列一切众谓此云他方及大小凡圣次周但列他方如其相品说今但列此土皆知上列他方具菩萨天人众今但列诸天众也问何故是下根但列诸天众答以欲色诸天着五欲及禅乐故多根钝也一列众中先列欲天次列色天众诸天果报生身光明下第二现瑞惟为说之由也诸天本有光诸佛光故不现则诸天言有智慧地佛智慧则无复慧也又佛身光既耀能蔽诸天光则智慧之光必应破痴闇中也又此己身光由般若欲得此身当学般若也。

　　尔时释提下第二发言致问为二初请说次正问正问有三一问深入究竟住二问般若体三问初修行然此三种次第不同一者前明体次修行修行后得深入住二者前明修行修行得住后明般若三者前由终深住次明始初行既明始终行第三明般若体今天主三问并非三次第也初问深入究竟住者二义一者般若以无住为宗故倒以住着为本今欲破颠倒住着是故发音明无住也二者修道之人意欲慕仰深法故初问其深住何由得住须识般若故次明般若竟后方修行故明修行也答中为二初明答之缘起二正答初中为二一许说二初发心许说者酬其上请说也又云承佛力者后众生未知是佛力说又善吉欲自谦故也次劝发心者欲修菩萨行必须发菩提心如善财先发心后明行菩萨行也二乘不能发心何故劝耶答由来明般若中未辨二乘作佛则于今之为妨若决不作何事劝发心耶此是空二二耳今明此文即是明二乘可得发心作佛故劝其改有所得菩萨心也问前文云入正位不能发心今文言劝发心者前就情谓未改故云不能发心今望转悟义故劝发心也。

　　次正答问说般若为三初答三问说般若二释疑说般若三疑除悟解颀答因说此说般若生起(云云)就答中三问为二初答后二问二答初住问答二问为三初答二问二佛赞成三善吉明说意初答二问释者不同北人云先答行般若问次答般若体问今明先答般若体问次答行问论并无明判文分也答般若体问先明无常观次明从无常观转入无生观也此中明十五观为般若者故若无一定相随病何用诸天着乐情深其根又钝故具明十五无常观也问五阴俱有十五过更有过耶答杂阿含经呵五阴有百过罪也今略说也问此中十五几是圣行几不入圣行此十五为一人三人耶答若约十六谛明圣行前苦无常空无我是四一圣行余十一非圣行为三根说为利根说四谛又苦谛故得道为中根说八事为钝根难厌故说十五也苦无常空无我易知如病者五阴能生恼故如病有人闻如病轻微故说痈疽有人闻如痈疽虽箭或可着故说如箭镐入体不可得生有人以箭镐在体虽洗阴难拔以良医妙术犹可令出故主常病根次明如衰者常有不吉若人着五众常无安从以有衰故常畏怖畏怖故不安也列十五名如经文也经文既明五阴即应十二入十八界及六种但诵写者脱落故文无界入也问二乘亦作十五观与菩萨何异答此中初以应萨波若后明无所得故异二乘观无常破常病不着常无常亦息故不着无常即中道正道观故是般若也观色寂灭下第二北人云始是答般若体问二答行问故论云观色寂灭但为般若波罗蜜故不合上十五观共说然作此判亦可然但论意直辨上十五是常观今是转无常入无生寂灭观三乘共行今观五众本来无生寂灭既即是涅槃故独是菩萨观也问二乘第三灭谛亦是寂灭则二乘人亦观寂灭云何言寂灭独是菩萨观耶答二乘根钝初不能即观五阴寂灭要初作无常苦观入第三谛方寂灭菩萨根利初心则作寂灭观也。

　　修四念处下第二答有行问既云无所得万行苦非行耶复次但诸法因缘下此文来者初说无常等十五观次转入无生寂灭观此明诸法非常也从四念处答修行问明万行相资成虽空不失万行得非空有义诸法乃是空有因缘而无我人谁行道作佛耶故释云虽无有人但因缘互相因借故不失行万行因得佛道此亦是法长人短义以无乘人故人短因缘故有诸法是法长也菩提心不立回向心者有人言上来皆是答行问此文始是答般若体问今不同也此文来者亦明因缘相由故行因得果物便因能生果果在因中果能酬因五在果中故今明二心不相在回向是因中方行心菩提心是佛果心二心毕竟不可得云何相在耶论云须菩提此中不如世谛如梦如幻说但就第一义谛问说故言二心不可得云何相在也。

　　尔时佛叹下第二佛赞成也。

　　第三须菩提自陈说意者一为报现在佛恩我因佛故得脱生死故报佛恩二报过去佛恩现在释迦由过去佛故得成佛我既助佛弘法法报过去佛恩如人我父即我其祖也示者示耶正善不善等教舍耶学正利者行因时未得果恐心退没为说法令其心利所以俱于因时求果俱勤行后必得果竟者随其所行而赞叹行令其心意也。

　　尔时须菩提下答第三法入究竟住问就文为二初明住不住二释身子念初中先诚听开住不住门次释住不住门他分住者住真谛不住世谛又住者实相不住者不住观照又住者住真修不住者不住缘修令明勿开张者只一句意也云何是正住般若一无所住是住般若住般若则无所住言住者不住以为住无所从不住真俗有无一切皆不住生死涅槃亦皆不住是住住般若若何所住一切皆不应住以不住为住也。

　　色色空下第二双释二门又三初释不住住门释住若不住一切章门三双结二门也初中直明了人法毕竟空人法病尽假名住般若也次释不住门者天主问次答次答中为二初别明不住次释不住别明不住凡举十科法涅槃中亦举十对得无得义也举阴界入中不应住复以色是常下第二举常无常中不应住也须陀洹果无女根下第三科有此文来者先观诸法空无所有心欲退后取于涅槃故一说无为相不应住也第四举诸果福田不应住菩提欲行檀先求因得因故得无量福故闻初果因因量欲作初果故今明不应住也次明佛因不应住住者得平等大悲心故不图尊卑故不应住也菩萨初发心第六广举因果自他德行不应住也有八人下第七举三乘贤不应住经论列二十五贤圣不得一种而定今列二十七者见谛中二人谓信行法行次初果为四人一拟七生初果二家家人三现灭四中间灭足前六也分第二果与向各一足前为八也第九那含向断第七品第十一种第十一即上品十二即罗汉向望后应有生灭行灭住解脱见得及身证为十八学人足九罗汉成二十七也四如意足下第八举四神足等不应住云一世界下第九举净出果报不应住当使我世界无有色名下第十重举无所有亦不应住五阴道品十地皆从病故有也无病何须此物耶得主道理有此耶何以故下第二总释不应住也尔时舍利弗下第三双结住不住文四一乐兴念若一切皆不住云何得住般若若不住般若云何得作佛第二次第次广问(云云)第三身子答明诸佛无住第四善吉正为会通住不住义也。

　　尔时尊中下第二释疑释般若所由诸天根钝虽闻上答而未能悟解是以生疑今破彼疑即是般若依论可得有十疑一释举况二破着现见大众聚集有所作疑第三破甚深妙难解疑第四云破其无所说欲退疑第五破其用何等听法疑第六破其听者与说不如化疑第七破其佛道涅槃不可化疑第八破般若深妙无信五大疑第九破以智慧无别诸法疑第十破无所有故无利益疑若来此十疑为三初四后正破其疑次幻听品示其听法之方第三明住受耶举况疑者诸天子闻须菩提上说般若无定相不可取不得有无四句内外故举夜叉为况夜叉言虽不可解此度思量则得其意故解其言须菩提周常辞说法而意碍不可知夜叉意可解故语不可解亦成解解须菩提意不可解故语二不解也憍尸迦喜见城九百九十九门所居青衣守之此诸夜叉王语浮伪情趣妖謟诸天贱之不以在意故不解其主而意语可知也次善吉答意主我无所论说汝闻何法何不解耶。

　　如佛化下第二释观见大众聚集有所作疑诸天子心念若无说无听今自大众聚集何作故此中举四喻释之也。

　　尔时诸天子心念下第三释转深妙疑诸天子心念举此喻欲令易解此喻转更深妙是故不解也须菩提知诸天子心迷没般若中不能自出是故说般若不畏五众五众即般若故有何深妙耶。

　　诸天子所作是念下第四释诸天子夫说欲退藏云诸天子既不悟大道故分为二分下破之破之即设作二乘亦须学悟此法故不离是忍如小般若一切贤圣皆以无为法而有差别也论主意直云诸天子知须菩提虽说法忍无所说次释须菩提印成此语故非但我明法无所说三世一切贤圣皆悟诸法无所说也。

　　幻人听品第二十八

　　若依大段则是教其用心听法之前善吉无心而说诸天子有心而听故诸天子不解善吉之言所以今合听说相秤我见无心而说说无所说汝须无心而听即得悟幻听者不言无能正言能无所听如幻也。

　　释第五用人听法疑云前第一章无说无听己自难解也第二章复言说听皆如幻化复觉深妙第三复云非深非妙第四复云遮欲退令我修学而我等诸天根利尚别想游离此用何人听法耶故须菩提释汝身心如幻化用此心方解我说也汝若言有身心后欲求实解终不解也。

　　众生如幻下第六破听者说者皆如幻疑疑意未能双幻或可听者如幻说者不必如幻故释云说者听者亦皆如幻也。

　　尔时诸天子下第七破佛道涅槃亦如幻疑疑云若佛道涅槃皆如幻我将不悟能须菩提将不谬说所以作此疑者即主生死虚妄故可幻也佛道有异应不如幻耶答意云求二皆不可得岂非皆如幻耶未对众生故有佛也既不名众生岂有佛耶若于随情有众生谓有涅槃但是情谓故幻也问大经云佛不如幻与今相违答今是破其二病有幻有不幻异故明二大经破其不二病故闻二也若言大品是不了义教明不二者涅槃何何得直大品言我无我无二相又可得言华严中明生死涅槃不二亦是不了义也。

　　尔时诸大弟子下第八破无信受疑亦是大章第二得信受自既解听今须生信受也阿难作答者非但须菩提明有能信人今阿难是第三师须明此可信故知之能信之人四人住初人大乘中深行后人大乘中始行中间小乘中学无学也。

　　须菩提不以空分别色下第九破人智分别诸疑法若本空何须智分别于法空耶故释云求法自非空智分折法念空也空即是色非色作空此意大明空有不二未曾空有也问须菩提何故作此语耶答释成信义也云何信耶能如此无所分别即是信也又二初智分别诸法次破诸天我初中凡学七条法也须菩提讫天子下第二边破诸天我心也。

　　尔时舍利弗下第十破无利盖疑疑云既无所学此何利耶故今明般若所有非无所有无所有有有不有具足不有有义则有一切三乘等法有无所有未曾一三所以身子明此义者欲成上信义上明无所有故可信今明无所有亦可信也文四初身子叹二善吉述三重闻四一来答摄取菩提法者般若中正明菩萨法从一地至一地上虽言二乘意正教菩萨故摄取菩萨也学般若无碍法故得无碍辨也有人虽掖疾根钝相不脱入脱入则利故有利辨也诸法实相无尽今说无尽法故有无尽辨也般若无诸戏论无能问难绝者名不可断辨也随众生根缘所应可说如随众生辨说涅槃实义名义辨说大乘最上法名最上辨也。

　　散华品第二十九

　　此第三诸天疑除悟解散华供养故以目品品为二第一诸天财供养须菩提因此说般若二者诸天法供养须菩提因此说般若财供中为二第一诸天财供二因此说般若初中为二初得悟意念欲供养二正初供养意念者皆须菩提说诸法实相而不失因果业行可谓诸法究竟然毕竟净毕竟净宛然诸法此是中道正观即是二慧故欢喜供养雨法雨者小乘文理未具如不足大乘究竟具足犹如时雨无所不用也又雨能生正观根本又雨能除及三毒热气等也次正化华供养不取实华供养者恐还庆听般若故又责熹其余悟上既令听说如幻化今了悟故遂以化华供养即绝听而雨华也三者因此化华论无生义若实华供养则不得发天生论也华台二释一云是诸天力化诸天小不能大故以台供养也二者是般若力般若行因小得果大也。

　　须菩提念心下第二因华论无生非树生天主是难须菩提也明是华无生何以言但不解树生耶须菩提即反责云华不从树生复不从心树生二处不生则非华也若云是化华则是化生则从心生非是无生也次天主心伏两处无生即两处无华既非实华是化华亦非实生是化生也两义中欲论无生义故得但华不生色等亦尔(云云)问既从色至佛皆无生今大小乘云何说耶答虽同无生而颠倒空谓故有六道空惓次有诸教虽颠倒及教门普皆无生忆念下净也若不生不名色者通得云是不名为色是名为色也。

　　尔时释提下第二因法供养自称叹为法供养也为二初天主一人称叹为法供养二诸天同时称叹为法供养就初尽下又二第一称叹须菩提谓供养人第二称叹般若供养然初三一天主心念二佛述三善吉述成因而劝学天主上叹善吉称根缘今叹不违法相也不坏假名者若有一法实可论坏与不坏未曾有一法实何有坏不坏耶又若有一有若有一无则说有坏无说无坏有今诸法无有无无故不说有坏无说无坏有如常义有二谛虽云世谛有说真谛无则坏有若说无不坏有则无并如二用也问何故言无坏不坏是不坏假名耶答诸法有虽坏不坏今说诸法无坏不坏则是坏诸法何诸法无坏不坏故今说无坏不坏故是不坏诸法。

　　须菩提下第三因此述勤学北人云就文为三初学二示学相三示学处初少文憍尸迦下第二示学相为二初明学之方法第二明如此学故即是学萨婆若初中三第一明不学有第二明从色空不学色空明不学无第三明不二学如文可寻也是菩萨能学无量下第三明如此学故即是学萨婆若文为二初正明学般若因行成二明学得萨婆若果也无量无边即是一切种智之异必在菩提心中量在佛心中无量也见男女好丑故是坏色之破色故空是咸也不受不灭者以空故无所受用果相续故不灭也十八空但举内外空者亦空若初故又受者空故为内空也色空故为外空也能到一切种智第二明学得果当于何求下第三示学处前明无所得学今示所得处将三种般若是所学处谓文字实相正观明此三即须菩提品者从转教其受请说皆是须菩提品问何不云佛品中求耶答云天主问意除佛一人外谁能说耶故推菩提也又佛随根缘说不定或佛无常行名或戏生空名般若求或毕竟空名般若如是三乘一乘皆名般若故所说不定云佛品若须菩提纯说无依无得法无悟之法学之则易也问对弟子初略说般若亦是纯明无得何故不云佛品答应尔但今根缘嘱在善吉何以知之若根缘不嘱善吉则不语善吉佛应自说也又一义佛加善吉说即是佛说善吉品即佛品也次天主问善吉云是汝巧说般若故云即身称叹推崇即是善吉品中求耶善吉谦故非我力皆是佛力亦非我品是佛品也。

　　天主云一切皆无受相下第二因破神力明实相般若果学处为二初天主叹次佛答中初作即叹次作离叹一切法无所受则无佛云何言是佛力离无受相下离叹无受相中无佛离等复无佛上就即真谛中无佛今离真谛无佛问如与无受云何异答曰皆是实相异名即诸法不可着故名无受取戏论不能破故名如也又云毕竟空实相名如也。

　　次须菩提答天主难即是印来广奢所说也文为二第一明略印述其叹第二历法广述其离然上难中初就即无受中无如来次难中无佛但述其离无义但依中论作五求破一即无受非如来二久离妄非如来三如来不在无受中四无受中不在如来中五如来不有无受初句是即下四句为离今文但是离义就离中二句初直明离无受无如来离如来无如来也无受相中如来不可得如中如来不可得此是离中第二句如来不在无受中如人不在阴中间何故就此二句破耶答人多之体悟如故名如来体悟无受故名如来所以云离如来离无受无如来谁体悟如耶如来无受如来无受中无如来也复谁体悟耶。

　　色如中如来不可得第二历法广明如来不可得为四初就如中求不可得二就法相中求不可得三明无合散故无如来四结是佛神力故可谓毕竟离上谁法始是佛始是力故亦是初之如中如来不可得此是色中无佛义问只应云色中无佛如阴中无人答色如属色如来如嘱如来亦就色中求如来不可得即是就色如中求如来不可得也如乃至无属不属既名色如摄色如互色也法相中如来法相不可得下第二就法相中求佛不可得法相如性无受皆是一体但上须辨如与无受求佛不可得恐言皆是智慧破故言无所以今明法相自示无也色如中不合不散下第三结明如来又二初就如中明无合无散次就法相中无合无散色如即是如来如此是一如中则无可论合散若离色如复无如来可论其合散也解常义佛与如空一故是合境智异故是散故今欲破之法相亦尔第四结是佛神力文可知也。

　　当何处求下第三明观照般若即是正明求学论云上因佛神力说般若今正明求实相即发正观故是观照波若然息一切观是正观息一切求故是正求然就文前明无所求次何以故皆是传释不须作离开也。

　　释语须菩提是摩诃般罗蜜下第二天主秤叹般若即是法供养般若就文为二初叹二述叹初二前止二秤叹须陀洹下释叹良由出三乘因果故名为大无量为无边也问天主前叹人今叹法何意答上叹人然意业亦叹法口业叹人中阿含经中云天主是初果人有解云此问天主是初果人也亦是法身菩萨愍众生故所说般若也。

　　须菩提下第二述叹亦二第一总述叹亦二第一总述叹色大下第二别述述三即三色大般若大者由来云境大故智大解若色是世谛小般若非般若境真谛空无色何所言是般若境世谛中色若为主大今经文何以故下自释求色初中后际不可得则非大亦非小作大名叹色此色般若色故非顽亦尔智非碍非不碍是何物所谓般若色也色无量下述第二无量叹只色等如虚空非有非无非常非无常故名无量也前明大未必无量如山王虽大而是有量故今明无量经文举虚空释之次第三述无边叹中为三初明绝三世故无边二明缘无边故无边三明众生故无边初不异前大义释也缘无边中三义一者缘无边法故无边论云四缘摄法尽故四缘虚妄求之不可得故无边也二者缘无边法性故无边三缘无边故无边第三众生无边中亦三义如文可寻也。

　　三叹品第三十

　　此是第二诸天大众得悟解称叹为法供养欢喜之其同时反称叹故以目品初诸天欢喜称叹二述三领解重叹初文二第一叹须菩提说般若二行般若人初四句第一出能叹人二即同时出叹辞第一命下出所叹人皆是佛大恩力下第四称叹以由佛出世故得命善吉说故我等获利终是佛恩力也。

　　若菩提下第二叹行般若人为二初作如佛叹何以故下举般若释叹由般若能出生三乘方便此人既行般若故与佛无异也上天主叹善吉叹能说之人及叹般若所说之法今诸天叹佛叹佛恩中及叹行般若人则始绝何论叹事周遍故两品不同也第二佛述中二初述叹亦引证初中明述其如佛次明佛不可得始是如佛也次引燃灯证者昔悟无生故般若理前万行法成万行皆不离无生故尔时既悟无生万行具足故尔时既是如佛此证如佛义来也。

　　尔时诸天子下第三重领解更明不断不常中道正观义诸天上叹人亦叹人得悟也云毗侈遮罗明行足也修伽度善逝也路伽惫世间解也。

　　尔时佛叹四众下三十四品明若妙义间为三此是第二大段前三十品三周为三根人明般若体已竟二从此去其随喜九品经叹般若所生功德他云既广格功德即是流通义如开善释金刚般若云同同明受处处辨流通合亦如下付属可是流通此直叹般若功德何谓流通耶问既非流通何以有此格格量耶答论自云前为在家释道之流故说般若体此为在家世俗解故叹般若功德为二缘异故有二缘合文为俗缘故是流通者前又为出俗缘亦是流通耶但俱为二缘正是正说若欲为流通俱是流通也二者般若非智慧非功德前为属智慧缘故说智慧今为属功德缘故说功德此经功德智慧既为两缘则金刚般若师明此两事亦是为两缘也又前明智慧体诸法毕竟皆无所得故不堕断常中即明般若中虽无所得无所不得故具一切德故不堕灭断中又由般若故诸功德而成也不由般若则成颠倒犹深罪业不成功德故有所得三业名粗非业也如依佛性作功德方成功德也又虽言为两缘亦成为一缘所以尔者为欲令人受持信悟上般若故今明功德也又勿作二心解今功德而无所得只是上般若无所得也何以知之此是般若功力所得岂实般若耶。

　　九品为二第一八品半明受持乃至正忆念般若故所得功德格量显称叹劝修二者随喜一品直明作般若心随喜所德功德格量显胜称叹修就八品半经开为三周明五果格量第一从此意品明五果格量即拟第一周说般若也第二从灭谛竟述成三品第二周明五果格量拟第二周说波若也第三初劝持竟法施五品经第三周明五果格量拟第三周说般若也。

　　初文为二第一明受持般若得现世五果第二明格量初中三句一佛普观大众如前说般若体亦前大众已集今亦普观大众今多偏告天主以天主正是在家人故功德而告之也先则告身子是出家人故㸦文为论了五果者一魔及魔民不得便二人非人不得便三不横死四所住安无恐怖五者诸天守护论云树王下得佛破烦恼及天魔入涅槃故破阴魔此方便之说也今此中云魔即天魔不得便也善男子下第二明人不得便上深行人体悟实相般若故云菩萨摩诃萨魔不得便今通约深浅受持般若人故云善男女也上以魔怨大故深行空无相故魔不得便以怨大故治道亦大今人非人不得便以怨小故治道亦小故说四无量问不得深也是乐说也不横死也第三果灭毒药共抗横病等复次下第四住处安无怖畏尔时三千大千下第五诸天守护果若就文明果唯五就文则六第一魔不得便二人不得便三不横死四观诸天发心受持般若五明住处安亦诸天守护若三千大千下第六明格量格量行般若人也正举二乘格量菩萨三义智胜二乘一应萨婆若心行二菩提不离六波罗蜜功三由菩萨智断三恶道出生三乘也。

　　灭诤品第三十一

　　此下第二周三品从灭诤至大明述成明五果格量为二第一明五果第二辨格量明五果即应五但文有四第一合明魔不得便人不得二果第二明诸天守护果第三辨不横死果第四明住处无恐怖果三果在此品两果大明品也灭诤品者下文明般若能断尔许诤斯断一切烦恼一切诸见然今略明二种诤一人诤谓魔魔民外道增上慢人乃至一切有所得人欲破菩萨正观及以破般若皆名为诤云何为诤此等诸人或骂或打或煞或作大风大水大火空大热名利大五欲引之令心须起一念妄正观心智名为诤下十恶与十善诤十地与五住地诤常与无常诤生死涅槃真妄皆名为诤体然菩萨行正般若非十恶故十恶灭非十善故十善灭非无常故无常灭乃至非涅槃故涅槃灭此义为易解佛作此释论主作此释地论主佛如此释也常自他自作有所得义自相诤耶。

　　品为二第一天主称叹二世功德第二如来述成初中为二第一明天主之受持般若故得二世功德第二受持般若故得受持一切功德初为二第一受持般若得现世功德二明得后世功德应有十二种一听闻谓从佛菩萨边闻二见闻便行以行力故名受三念力故名持四亲近以得般若气分承迎诞受五读为不失故六诵七为他说更得未行八解释其人语难解故须释九正忆念十不离萨婆若心十一思惟十二明修习今文但有前八事也始终但十二如闻持品释也今文云得如此现世功德即指上三叹品明五果亦成就众生下第二明得后世功德上五果皆是自行今明后世功德具自行化他也快哉希有下第二叹受持般若故总摄一切功德。

　　第二佛述中二第一述其第二明受持般若总摄五度第二述其第一明得二世功德所以回互者天主广叹次略释叹佛今先略述次广述即是释难也。

　　复次憍尸迦下第二广述即是释叹文三初许诫听二受旨三广明功德初二如文第三中为二第一广明二世功德第二重明现在功德初明二世功德即二前明现世功德次明后世功德现世功德中二初正明现世功德次举化他功德释成之今是问前三叹品中已明三种恶人不得便今何故更明答前明三种恶人为欲总害行般若人故来今此明三恶人为欲破般若法故举问此三人云何欲破波若法耶答梵志是一切出家外道之总名若其法亦是梵志其人爱着其所得之法中般若中说诸法实相破一切法故不信般若一欲破般若也增上慢人是佛弟子得四禅未得圣道自谓为得闻般若中说诸法实相毕竟无所得无初果二果乃至无道无涅槃待其心故欲破般若也魔民欲破可解此三摄一切恶尽谓内外人法住六度中亦令众生舍内外二亦六度中行此得菩萨自他两净因城即自他两无诤因是故现在无有诤果有无诤果也。

　　复次下第二重明现在果文三法譬合上已两处明三种恶人今复明之与上异者初来为烦恼人次来为破波若法今来欲双破人法又前两来直明不能烦恼人破法之亦转叹波若力故今恶两功德转增乃至渐得三乘脱苦是则两来直明不能通他善生他恶今来非正不能通他善生他恶及令其恶通其善生也譬说中蛇譬三恶人虫譬行般若菩萨药喻般若也第三合譬中为二第一正合次何以故下释正合中以般若力故有三品恶人利根恶轻者即降伏令得道二中根者降伏是弟子三下根者但伏道而去也释中举叹说易明一切诸见一切法爱此是叹以般若力能断之说三恶人瞋恚斗诤心易灭何不能灭耶。

　　复次憍尸迦下第二明诸天守护果问与上三叹品诸天守护何异耶答上诸天自发主守护今是佛试言明诸天守护事必不虚二者上但明天护今明佛复守护上明三种恶人不能恼今明诸善人所守护也文三初明诸天及佛守护二明菩萨行般若故利益三明行行得失不同今是初云佛守护者正言此人行佛道入佛境界故诸佛守护诸天欣之亦助守护。

　　不善法灭下第二明受持般若故内益凡四重一恶灭善增益二具足众善益三回向佛道四得晓悟初中前开章门一不善法灭二善法转增次释二章门可谓标转增下先释转增善二章门不说无益语下释不善法灭章门也自不教下第二具足众行益此人深乐善法故具行众善二乘之人十善中但有具不叙无余三行菩萨具足也又二乘作自善亦不成谓善恶二故菩萨知恶不灭善不生不恶不善故名也是菩萨行六度时回向下第三回向佛道与众生共既具众行所得果与物共之又转此善不趣善道但趣佛道也我若不施下第四得自晓悟益有二陈初自陈云我若不施不能自他两益若自他两益故行施也次自陈云善恶二行中我不应随恶行作恶不随善行故不作善行也问何故自陈答菩萨未得无生烦恼未尽故诸烦恼起时须自陈也。

　　释自佛下第三明得失上既叹菩萨具自行化他等法俱行此四法有有所得得行无所得故须简其方便无方便也然得无得可具三者缘无得二者教有得无得缘得无得者如一六度未曾得无得但于有得缘成有得无得缘成无得也教得无者为有得世间根缘说有得为无得出世善根缘说无得故论云有得是无所得初门今文是教有得无得亦有具缘义也。

　　大明品第三十二

　　此品明第三不横死果。

　　第四住处安无恐怖果叹般若力如明咒能令大水不能伤药毒不害乃至住处常安如大明咒之力故言大明品又叹般若大力能灭自他一切烦恼亦如咒力灭毒故目品品初明不横死果有二第一明刀箭不伤二明水火等不害初明刀箭不伤中有二第一正离横死果二何以故下释意云断三毒是内刀箭在内自他既两除外刀箭刀等则不害也内无故果无也问此人既读诵般若何故入陈答既是王民何得不入又既脱值灾难处所自然不伤也问法句中云非空非海中避之不得脱如佛岂不行般若而为石等伤指耶答法句中明定果此中不定果不定果多定果少也又欲深诚不令起乐恶不可作般若力尚不能灭罪岂可作耶今欲叹般若力故云诸难不伤也然一往对十善明十恶三毒是刀箭以十善非刀箭如一往对十地故以五住地及鄣是刀箭乃至对涅槃故生死是刀箭若望道行生死涅槃十善十恶皆伤正观并永道皆是刀箭也决同明水即是供养舍利耶答今取种智是佛相好身非佛理自论般若生而是佛非佛故显般若胜也问若种智是佛相好非佛可得供养种智得供养相好身不得福答为是义故佛下释云相好身理非佛以种智依相好身住故供养相好身亦得但劣种智也他人即释今文云般若是第二时教用种智作佛今明此中不二二义开身智二无优劣优劣义叹种智胜耳优劣无优劣俱胜也第二格量优劣中初二格量优劣次释如文可寻也。

　　尔时释自佛下第五释为二初疑二释疑释疑中四第一反问答第二正答第三释答第四证答今是第一两求同两求答相开为四也所以信三宝少者今数论言别体三宝岂是信也常又云一圆智上说法僧是信三宝此亦不成住地论人不体三一体三住持三化佛报佛法是信三宝亦不义成住也问惟无疑决了何异答一解云无异以无疑故不惟以无了故无疑也又外道为不惟修道为无疑无学为决云了又解以八正道中三分戒身是不惟四分身智是无疑正见智是决了也佛告释如是如是下第二正答既一切门少当知般若固行少不便疑也何以故是众生无世不见佛下第三释答今数论及地论人有所得解义有佛可见有法可闻此至不见佛不闻法也我以佛眼下第四证答明见如此也。

　　以是故下第二劝听闻文二第一正劝第二何以故释劝诸余善法皆入般若者论主谓法华大云等经皆入般若摄也论四十七卷云诸摩诃衍中波若最大今人何得转易般若言是第二时耶何以故下三何以故释劝初何以故叹般若是佛所学第二何以故叹般若是三乘所应学亦是三乘法印第三何以故转广明般若是依止及是三乘五乘人依止也。

　　第二举宝塔格量者塔与舍利但是末般若是本但舍利是能住之身塔是所住之处舍利是佛正火不害不死果文为二初明离次明得离中先正明离次何以故释离也自不总身者不起诸见也亦不总他不起贪恚也亦不两总不起无明也深取何但三毒是自总总他只一切有所得若十善若十恶五住地生死涅槃常无常等皆是自总总他又何以故下重释所以起三毒自总总他者正言带我人之心三毒任运自总总他心菩萨持般若明咒就破我我所故不起三毒三毒不起故不自总总他得三菩提下明得果也。

　　复次下第四明得住处常安果与前异者前明受持乃至正忆念住故处安今但明书般若经卷供养不受持乃至忆念亦无所恐怖果也问此人既读诵般若云何书般若供养答其人既闻般若有大势力故虽不读诵而亦书也供养此中先明不怖畏果次举道树力释证之初先明得福次何以故下释之。

　　释白佛下第二周中举格量格量与前宝塔者前举供养二乘人格今举宝塔格量也就文为二第一举舍利格量第二举宝塔格量初中云一天主问二佛反质三天主答旨四佛正格量五释疑六结劝天主问者二义一者欲显般若功德胜劝人受持般若故举供养舍利问其优劣二者有二种众生一住根多者好供养舍利二慧根多者好供养读诵般若也为此二人故问其优劣第二佛反问答者明之优劣不定自有无得心供养舍利则福胜有得心供养般若则福劣俱门无所得心供养二事则俱胜有得则俱劣以此事不定故反问天主为舍利是本为般若是本今但问其境之本末不及问心有所得无所得也第三天主答云般若是本舍利是末第四佛述成之为二第一述成本末二格量优劣今是初明生法二身从般若生故般若是本故供养般若功德多相好是生身种智是法身也问种智及舍利皆从般若今供养般若供养种智何故不供养般若宝塔是众生业起是佛依果又舍利微细塔则高显人己塔大故谓福必多又上言供养舍利未知佛何物供养此中明起塔供养也文二第一佛自格量优劣第二天主领解举塔格量优劣初中七阶初举一塔二举满阎浮三四天下四小千五中千六大千七大千中一一人皆起塔供养不及般若问此为实为假答佛今欲领般若功德今人信悟修行意不在假实不应问二者有此事小轮王佛塔一阎浮提大轮王满四天下大梵王亦能心生变化起塔满大千三解实假设今住悟一一中皆三谓反问开答旨及正格量也。

　　释自佛下第二天主释领解格量此中为二第一天主自格量第二述成一品游成天主格量义初二第一领解称叹般若第二从十方如恒沙下第二正格量为三初证二佛答三天主正格量格量中二初正格量二释格量也与前异此中取十方恒沙世界中人一一人皆起塔亦不及也文处可知也。

　　述成品第三十三

　　亦云无边福德者文中佛述天主格量辩般若有无边福德故以自品述成者即天主格量中第二段佛述天主上云十方恒沙世界一一众生起一七宝塔不及供养般若更有大天及时会疑也天主品品天主未得一切智格量或可有谬故佛述成颂天主不假明般若福深品二初直述叹般若功德无边次佛格量胜劣两中各二初中二者初述叹般若功德无边次何以故下释无边所以也格量中亦二初明般若功德胜次何以故释胜所以也般若在三世实世世者般若未曾生灭无生灭在不在今为方便为物故有生灭无生灭在不在若实相般若是生灭义故常在观有二种一者无□生灭无为般若如来智则常在菩萨观是无生灭生灭在不常在文字般若随法住久远近故有在不在也今云般若世是文字般若也此是一法不定为物故作此开何处离文字别有实相耶。

　　劝持品第三十四

　　此是第三周明五果格量凡五品为三第一有两品余明五果第二两品余文明格量五果者第一劝持品明不横死果人不得便果及后世功德第二遣异下品明人不得魔不得便兼明诸天守护三果也第三尊导品明住处安故无怖畏果后世功德诸天守护二果问劝持品明不横死果人不得便后世功德与上二周何异答异上但明上人不横死今明人天皆不横死上但外难不伤谓水火毒叶苇今明具内外叹皆不能伤水火刀毒是外难四百四病是内难也上就因果判今世功德言因中功德名为现世当得三菩提为后世也今取以人不便以为今世不难十善皆名后世也问何故如此回互答上第二周中就因果以判因先果后故以因为现在果为后也此中据身而辨则身可得为现世次身可有名后世在也品依果而判故明不横死果。

　　第二明人不得便果今总二果名为四第一诸天劝持二佛述劝持三天主劝持四佛述劝明两劝两述也劝持品者三义一者佛上自劝二天主来劝三诸天劝以众人共叹般若力同者信受也今正是诸天劝持故以自品也诸天劝中二第一诸天劝次释劝释劝中二初明减损修罗增天众此是出世善灭世恶也从佛种不断者明生世善也。

　　第二佛述劝中三初举三事劝以释劝三事者一令修罗恶心灭善心生非助天也若天与修罗斗修罗诵念𠚤𠚤𠚤天恶灭善以生也问诸天何不常诵般若两阵战时方诵答诸天着乐不能常诵也又诸天不净果不得不斗但斗时须诵般若也第二举诸天五地死相既时诵般若得勉劝先举修罗来明不为他教今明诵般若故自免也五死相者一头上华委二腋下汗出三华来着身四不乐在生处五更见有天来已生处也闻诵般若云何得免五死耶答闻波若解脱无常等十五劝因无常入无生实相观智不生不死是故免五死也设令不免五死亦得还生本处也第三事举人天非般若渐得三菩提前二事离力今明有得所力也。

　　第三天主叹中有二第一举二说叹二举生善灭恶释叹二说叹者一大明说者能灭大恶果谓生老死等故名大恶又能灭大恶因谓贪瞋等故名大说六道众生令成佛菩提大人故名为大也无上说者具如上利益故名无上说也无等说者三义诸天佛人有说名报又尼能知他人心有说名健陀涅槃能死行力至有说能住奉千万成如此说无与等者于此无等说中般若出过无量名无等等也二云诸佛无等般若说能令与佛等故云无等等也三云诸佛等说是佛所作故云无等等。

　　第四佛述中二第一述其三说第二明二世果初中三法譬合(云云)夜中所见皆星月力生死夜有所见皆佛菩萨力有时月喻菩萨佛喻取生死皆如长夜故此取星月喻也复次憍尸迦第二明二世功德为三第一佛开二章门二释两章门三结两章门即二释初章门初问次答答中为二前明不横死果二明人不得便果前已说水火不害今更说者二义一者前为欲今为复苦二者前外难不害今具说为外今则水火不害内则勉四百四病也四大四百病不出冷热二病水风起冷病地水二起热病地坚难消故起热病也官事起第二明人不得便未说大热人谓之事等又上虽说人不得便未说人还恭敬供养也第二释后世功德中有二第一明得不离诸善法因二明诸善法果中两果二因皆善至四无色世间善法因念处乃至十八不共出世善法也果中二初得离果谓三恶道及人中恶二明得果谓三十二相乃至菩提也以是故下第三总结劝持般若得二世功德也。

　　遣异品第三十五

　　此品明三果谓人不得便魔不得便魔诸天守护问此品得三果与上何异答此中明人及魔不得便释成上来三周明五果义也上虽有言未见有其事今欲明证验事故品来何伏之问之问天护及不横死非人不得便何不证验耶答二既验后三自微也又此诸天自发誓护即是验也魔闻胜非人魔尚不得便况非人耶故不须证验非人也住处安果即是已验本为魔及非人未恐怖总不安也今即已伏即是处安不横死果未有横死之人故不得说也。

　　品依果分为三初明人不得便二明人魔不得便三明诸天守护今总三果为五一降伏外道天魔二诸天欢喜供养求波若之力三如来述成四诸天重发誓护行般若下五如来重述成有二初第一降外道二降天魔降外道中五第一名外道来二正以般若力降之三外道伏道而去四身疑念下如来释疑今是初神力召外道来者上虽言人不得便亦欲证验故神力召来外道作是念是聚言在王舍城耆阇崛中说波若明一切法毕竟空引致众生我等共往破此空法空法若破佛则自退我等还得如来名利是故来也第二天主诵般若而降之佛不诵者佛诵波若便言是佛力令欲显波若证验力故天主诵也第三外道复道而去者显波若能令想退尚不能其边况令能作留难耶围绕佛者外道见佛威德大便之我若往佛所往自因苦于佛无损若我直去人论性弱故作现恭敬绕佛而去第四身子生疑者身子本是梵志今见波若空来空去故起愍心又显般若力虽天主诵般若故外道去大众未知何因而去今欲令大众知是般若力去而所以嘿念令佛种之身子有三疑佛有三释三疑一意谁力故伏外道而去二者佛大慈悲般若著论云何独隔诸外道令无益而去三者彼来既欲破般若何故不能得破而去耶。

　　佛知下第二佛为释疑即为三别今答第一疑明般若力故令外道去也舍利弗下答第二疑舍利弗我不见说般若时一切世间下第三疑凡佛天帝守护起说般若时无能坏也皆有标及释如文可寻也尔时恶下第降天魔文二初魔来次以般若力来降之文尔时一出中下第二诸天见般若力能摧伏天魔外道故欢喜供养秤叹般若也。

　　第三佛述如文。

　　第四诸天重供养称叹故得守护者上供养秤叹般若法令欲秤叹守护行般若天也文为二初诸天发愿守护秤叹行般若人二帝释举往因叹行般若人第五佛述但述帝释不述诸天以天守护如佛次佛等诸义前来述之故今不述论云得法性身菩萨为如佛肉身信悟为次佛也般若望般若是生因即是生母萨婆若能说般若是故说母因果名因义名因果母义名母如十地与佛身为本末从佛智慧海出生十地佛为本十地为末如是十地义诸德之根本十地为本佛为末然般若未曾因果作因名说萨婆若未曾因果作果名说此因是果因此果是因果非果能果非因能因不二别者不二而二义开因果二二而不二义因果未曾二故转因为果如实相非为略故云不二也问既㸦说为因果亦㸦为先后答非未曾因果而开因果二章未曾前后而开先后既得果为因果亦得㸦先后也由来因定金刚心先果定金刚心后岂得言不二不别吉亦互相显耶。

　　尊导品第三十六

　　亦云称誉品即称誉般若为尊导也就五果为论即是第五住处安无恐怖果兼明三世功德与上异者上但明离舍宅旷野人非人等恐怖不云恭敬今明能离大众之畏而反更恭敬乃至觉梦常安始为大益也。

　　品为二第一释疑二重明二世功德辨住处安无恐怖畏释疑者先疑次释疑有人言从佛对身子说般若未是叹般若因此生疑次解云从佛命善吉已来之偏叹般若从此生疑次释从说已来偏叹般若从此生疑今谓不然从上三叹品身中明五果格量已来偏叹般若故生疑今云品甚称波罗蜜又互相资成何故偏叹般若答此二义由般若故五方名波罗蜜也若不因五五不成度故叹般若也若相资者虽互相资成般若为主如石散虽有众物相资成而石为至主故叹石也问为石等有得成觉无得若无得若是有得云何可导成无得是破彼义若是无得须导成无得他云导有先导后义导后义者从出观门出有中循万行不着也导先如三十心中循行带取相今登初地断前三十心中相惑则或诸行皆成无相也今明导不尔以般若心中修万行万行方成万行不以般若心修万行成有所得断常如此论宗也问文云回向萨波若方秤此云何是释导义答由般若知施无寻如此施不起三有及二乘地故是导也问般若导五为中之尊可尔云何导一切种智为一切种智中尊答由般若导方成无得一切种智也叹般若为本亦是尊也此中问答次第可寻也。

　　第二续明功德者此文应续劝持品为中间降外道及为释阿难疑故今方得说也问何不待广说功德衣方降魔及释疑耶答义亦无在但若一句广叹物不明其验情不信故前须叹次即证证竟后叹物生信心境也未尽者北人云心田四句有尽心无尽田无尽心有尽田无尽心无尽田有尽心有尽田尽位者小乘苦忍之前是即尽智忍已上是无尽大乘四十心是有尽登地已去是无尽也有尽心尽田者如阿难供养佛佛田无尽阿难心有尽无尽心供养有尽田者如佛施饿狗食也余两可解今云有相心施无相田爰亦是四句有相心施无相田无相心施有相田余二句可解也亦明欲作此义亦得言功德未尽者般若是无尽田以无尽心供养知福无边(云云)。

　　文四第一天主明受持波若功德二佛广明功德三天主发愿守护行般若人四佛重述诸天守护故得诸利益今是初明天主云受持功德未尽总标何以故下是释释中得五功德一明受持般若故即受持三世诸佛道二明受持般若故诸善法现于世间三明受持般若使有人天果报四受持般若故则有二乘五受持般若故即有佛出虽有五句但作二意初句明由般若故得求佛道以四句皆是化他为度众生故集诸善法始自十善终至不共因此善法故有人天乃至佛述现在也第二佛述中明非止五种功德更后有四种有二初明非止有五更有余功德次何以故下更出四经一明受持般若得佛五分法身无量戒众者余人一世持戒或百千世佛无量劫持此时长故胜也二明受持波若与佛无异三明受持般若所有五分法身胜二乘五分之上四明书持经卷得二世功德问但书持供养经卷则云何得二世功德耶答如意珠是无记色法一心供养尚满心欲况波若法实不得耶亦有供养不得现在功德者此是不一心故又虽是一心先世罪重故也第三天主发愿守护行般若人如文第四佛述重明功德为二先广明功德二结劝就文大明有六果第一明得瞻力说法不即果天有甘露微细能沾入人毛孔故得瞻力能更说法也天上自有般若所以来者以怜愍人令恶鬼远去能益法师气力今说法不断又令众生益加信敬第二复次得无畏果有二义一者有不二义不见我不知畏此是实慧二者般若中虽说一豪善法而无所不有无所阙少故不畏故学大智论具识一切大小假名方便也第三复次得三果一者得人天敬果二后世得行众行不断绝果三者降制恶人果第四复次得诸天眷属果以受持般若感致二界净天皆来也第五复次明受持般若则是法施果言法施者非是此人为诸天说般若名法施但此处有般若经卷故诸天来礼拜供养等读诵之故名法施也憍尸迦三千大千所有四天下已此第六明受持般若人得诸天守护就文三一正明诸天守护二释天来所以皆发菩提心天来为利益行者三释肉眼人疑既无天眼故不知来所以释疑四明来有利益益中二种一谓大天来故恶鬼去二觉梦常安无诸不可并如天也如是憍尸迦下第二结也。

　　憍尸迦下第二段明格量文都有九种格量第一举供养生身佛格量供养经卷第二举舍利格量经卷第三举经卷与他格量自受持正忆念第四举经与他格量为他解释其义也第五二善教他格量以经卷与他第六举定散二善教他格量自受正忆念格量为他说般若第八举自具行化他格量乎自行第九举世出世善格量具自行化他初二格量是自行格自行谓自供养十方佛不及供养经卷自取十方舍利不及取般若经卷第三自受持正忆念不及持经卷与他供养举自行格量化他也第四举经卷与他不及为他解义此是化他格量化他也第五以定散二善施他不及以般若经卷与他此是以是世间化他格量般若化他又举定散二善教化不及急持正住念念般若此是以世间化他格般若自行第六自受持正忆念不及为他说般若此是举自行格量化他第七明单为他说不及具自行化他第八举世出世二善格量具自行化他义也今是初供养般若经卷胜供养十方佛问般若在佛身中供养一佛则是供养般若云何供养十方佛不及供养论以二义释之一者般若是本能生十方佛二者云境实无优劣此就心判若供养佛则取人相而佛未曾是人不人于众生取人相故因虽大而福劣若供养般若经卷及应取法相但此人知供养般若经卷则闻般若中明无所得法故不取法相及以人相以无所得心供养则应福大也。

　　法称品第三十七　亦云舍利品

　　法称知经则是法实举舍利称般若法优劣故言法称又云般若与舍利通是法称此二法优劣故云法称持公云舍利作称用阎浮舍利作称后乃至满十十方舍利作称应般若经卷今明不尔本称二物重轻云何用舍利作称今以佛教法称称舍利般若优劣也如诏称称物重轻对诏称故云法称也前是离字释今是令字释也。

　　品中明二格一以自行格自行即是举舍利称格量般若经卷二举自行般若格化他。

　　初为三第一举满阎浮提舍利对般若经卷称其优劣亦举大千三千举满十方舍利对经卷称其优劣初中先问次天主答上品举塔格量经卷此是舍利在处格今是举舍利对经卷格上舍利则少今则举多也问何故举舍利对经卷答有二缘一出家缘好智慧二在家缘好功德则是智缘智慧是解脱因缘舍利生福之因缘缘是果因缘为此义故格其优劣天主是在家受乐人中最胜故对之明也问上品已明供养十方佛不如供养经卷今何须后举舍利称答上明受持后供养经卷故缘供养十方佛今直供养经卷与供养舍利故后格之二者前为现在众生举供养十方佛不及供养般若今偏为未来众生情贵舍利故次举之又欲广显般若。

　　天主答佛中为四第一正问本末不同故有取舍二身子问于取舍三答取舍四佛赞成五天主领广明优劣今是初明直致舍利与人天骨何异由举经卷故为经卷所重故为人天供养故知经卷则是本舍利则是末故取经卷也次身子问意同明般若中不明取舍亦不言舍利劣经卷胜称汝云何欲取经卷第三天主答其异如此只般若能令人悟无优劣取舍故取般若经为舍利不能尔故不取舍利也问般若无取舍今取此无取舍犹是取舍义也答实无取舍以世谛无取舍为引道众生故作取舍说也第四佛赞成天主无取舍义前往说若人欲得法性下举譬述也释白佛下第五领解欢喜广称优劣义更举五义一劝供养般若本末故取经卷二明能离怖畏故取经卷三明能离三恶道故取经卷四明能离二乘地故取经卷五明能令人劣见佛□心故取经卷对此即明舍利无此五义故不取舍利初中三法譬合法说云一切世间应礼般若者天主自知般若胜佛后赞成其胜义故欢喜即起敬心故欢一切礼般若也譬者二解一指坐处喻舍利己身喻般若由己身故坐处得敬由般若经卷故舍利得敬二云坐处喻经卷己身喻佛虽灭亦云应供养经卷如天主不在亦应敬坐处也第三合中具两义如文我尔时无怖畏第二明般若能离怖畏故取般若第三离三恶道第四离二乘地第五令众生得佛道故取般若复次如天也。

　　复次满三千下第二举三千舍利格量经卷依论意凡有六复次第一明本末举见经卷与见现在佛无异释成初本末义也经卷明诸法实相现在佛亦明实相与见佛何异又经卷具明生天生二身现在佛即是生身亦有法身故复无异也见舍利但是见事生佛身也第二两复次明受持般若经卷与佛齐功德复次举佛化他与学持经卷为他说若高功德第二复次十方化他与己说般若高功德论十八卷及释四摄品云三事谓神通知他心说法也复次世尊下第三明供养经卷与供养佛等问前品未明供养经卷胜供养十方佛今云何等耶答上正明供养经卷后明受持故胜也直供养十方佛无受持义也今直明供养不明受持故与供养佛等也二者上有所得心供养佛无所得心供养经卷故不等今俱是无所得心故云等也第四复次明离三恶道超二乘渐住佛道永无衰漏故取经养也第五复次明离内怖法譬合般若王舍利贞定疑饥渴等以有身必有此患负责此人依王故不还责及得供养舍利依般若故不畏诸患反而得人天供养也。

　　复次世尊在所三千下第二叹般若能离外怖畏举摩尼珠为喻但此珠有通别者通具足别者有珠出衣不出食有除毒有避鬼今借通用喻般若能灭一切苦与一切乐也此珠轻妙四天下物皆于中现也凡有四释一云天帝释手执与修罗斗碎落阎浮提变为如意珠二云生在体恼二三云过去佛舍利法灭尽变为如意珠以益物四云众生福德自然生如地狱苦具解如无价摩尼者辨珠名也。

　　所住处下正明用凡出用物的譬言上人不得便如人热病下第二能治内烦恼为月广论四百四病欲略明根本唯四风冷热杂也广论八万四千贪欲二万一千以不净法乃至等分二万一千总以三药治成不净或以因缘略论根本唯四谓三毒等等分二释一云具毒等二云分为等分以分具起三毒也风为嗔痴为冷贪为热也问以四药治四病云何远是般若乃是空慧也答常义实非般若今明此四药是般若方便不以般若则堕有所得中如无常治常虽舍常而见有无常般若者诸法未曾常无常以有常病故作无常说常病若消无常即息也闇中能令明下常三叹般若能灭三界无明闇也上横论治四病今竖论治三界惑上总说四根本法无明也热时能令凉下第四法冷热力因贪嗔以为热无明不信懈怠不恭敬等不从般若能治此冷热因热而不冷因能冷而不热非如意珠具二用不如意同同己明法令毒今何故更说答上杂论今合三毒为论毒为论热三也上直说愚痴今明不信懈怠不恭敬等痴既异虽二亦异也为毒所蛰者第五治毒力问贪等即是毒上已多过明今何故复说答上法轻今法重者故经引难也等贪欲所笠鸯掘重嗔所伤等复次眼病第二治眼病力用问上四病摄四百四病今何故更说答眼病为一身可最痴是病中之重是故不说法说为论初喻人非人不得便治外病中间四事治内烦恼病今别治三种章痴渴傍正法即是破慧眼五逆五痴创恶肿即四重此经灭罪与涅槃不异何得为不了戒教耶果衣着水中下第九明珠色用珠无定色随色而变般若无定法随缘不同也水随珠作一色心随般若同般若作一色以物裹珠在物水随物色以般若珠在万行内安众生心中而最生心随顺万行死所依着色也缥色是虚空色行者得般若观诸法空心亦随顺空而不着空也若渴水者下第十用诸烦恼挠心水故渴得般若珠即净土虽别治本是总治也阿难问下此一事明云何处薰箧下第十一明珠所重处热用珠喻般若箧喻舍利珠箧故人爱敬箧般若薰舍利故爱敬舍利问此是合譬分譬答分譬也珠侣法方般若治心珠但治鬼般若治天魔恶珠但治四大病不能治四大般若能治四大也问文云珠薰箧故人爱敬箧般若运舍利故舍利得供养若等文但应云是般若力复何得是禅等诸行力但应云舍利是般若住处何得言是行住处答舍利皆为万行所薰皆是万行住处但般若为重为是故偏说般若耳又万行皆是般若异名也。

　　第三举十方恒沙舍利格为二初正格量二释疑正格中为二第一格量般若即叹般若法第二有一问答叹行般若人初为二初自格二佛述成初中四复次第一复次明本来与上明本末异者此中广叹也明供养舍利尚得说般若是舍利本耶又明供养般若本相得舍利末也第二明欲见生法二身量受持乃至为他说般若以般若中具明生法两身相也第三复次明无得也现在佛当受持般若问见现在佛即是见二身云何更说答先明具见二身今对人情云佛过去故亦云欲见现在佛也问前明见十方现在佛二身今云何更说现在则答云复次二种法相下第四复次明般若能摄有为无为二法相良由般若未曾为无为相能摄为无为舍利但是有为故取波若舍利问文中何故云有为无为中智慧是有为耶答此品亦说耳自有有为智慧无为智慧如为无为二般若即是因果二般若如意二慧品自有为无为二境自有境是为无为了境之智是有为此中是也文为二用二重问一一释也佛述如文以天主叹行波若人及以述叹亦如上文。

　　尔时释自下第三释疑为三初疑次释次领解称叹论如来格量显胜皆叹般若则知般若是究竟圆行行波若因是何须行余行次佛释中三法譬合法中二义一者二不二义众行皆是波若行般若即是行众行假令行众行行皆是波若异名行众行即是行波若二者不二二义开波若与众行二即波若为重能药成众行故般若也若善男子女人书般若经卷下第二举自行化他又两问先天主举般若自他为问佛告下第二佛举舍利反质释白佛下第三举舍利与他胜自奉答佛告下第四佛明般若经卷与胜他胜自似得答也问自持尚应胜将经卷与他何况自受持复正忆念不及将经卷与他答此人同上三周叹般若功德便作是念分自受持正忆般若无边功德分若将经卷与他人我则不得受持正忆念便先般若功德其人贪着功德相是有吾我无大悲今将经卷与前人此是无吾我有大悲故胜也复次为他说下第四举化他格化他所以有此文来者肘令既同将经卷与他得种多便欲重施经卷不为人说则运心不能大千下举教十方恒沙人行不行经卷与人也问何故不及答经卷生善至涅槃十善不至二者经卷生善是无漏十善是有漏三者十善迂回经卷生善直进不退四者十善生则退经卷生善不退五者经卷生善是常乐因缘十善是苦无常因缘六者经卷生善得圣人十善得作凡夫故不及也初文三一佛举教阎浮人行十善为问二天主答甚多三佛格量格量三初明胜劣二举譬说三合譬说中前正明胜劣何以故下释用能生三乘人法不能生三乘我人法故胜劣教以人得法也桓下第三举解凡举二况一举小乘初果次明教一人得初果胜教阎浮提人行十善今教一人经卷胜教阎浮提人行十善也次举佛说亦尔教一人作佛胜阎浮提故今明为人坛释胜将经卷与人前文三第一明胜何以故下第二释胜意二初明般若能生三世诸佛一坐故为他开示所以胜分见尺是益下第二明般若独是佛依止故为他解释所以胜以是故下第三结劝供养也。

　　法施品第三十八

　　可具二义定散二善教化此是有所得法施今举此格量般若经卷与他人故云法施对上财施格量也二者此品初将般若经卷与他即法施中间为人说般若胜自行亦是法施复广明为他说般若胜世出世胜皆是法施今明般若法施故以目品三者此中具明得二法施欲格其优劣故通云法施也。

　　初举定散二善格量经卷与他此是第五举世间化他格出世经卷化他为二第一举散善格经卷二举定散格经卷初有六一举阎浮提二四天下三小千四中千五大千六举教十方恒沙人行十善不及持经卷与人也问何故不及答经卷善至涅槃十善不至二者经卷生善是无漏十善是无有漏三者经卷生善直进不退十善冷退四者经卷生善是常乐因缘十善是苦无常因缘五者经卷生善得圣人十善得作凡夫故不及也初又三一佛举教阎浮提人行十善为问二天主答甚多三佛格量格量中三初明胜劣二举譬说三合譬说初中前明胜劣何以故下释明能生三乘人法人法不能出三乘人法胜劣教一人得恒下第二举譬说凡举二无一举小乘初果次明教一人得初果胜教阎浮提人行十善今教一人经卷胜教阎浮提人十善也次举未说亦尔教一人作佛胜阎浮提人得初果今经卷与人胜教阎浮人行十善也以是故憍尸迦下第三合譬也余五得如也次第二举定善格量可对前来离欲善今是离欲善上但一界今拟三界亦应如上六法何以义优劣也。

　　复次下第六合举世间定散教化他二善格量般若自行是名举定散化他格般若自行也论解云尔已经文云受持读诵说可义应是化他但此中明说说亦是自行也此中为三先格量胜劣次释胜劣又中实应举阎浮提定散其方恒以定散二善格般若因行但略故举阎浮耳正忆念去下释如文今所明无依无得正忆念方胜也若有所得正忆念则不胜以同是有所得故也问今举定散二善非正格自忆念具格自受持读诵正忆念今日何故偏释正忆念也答受持但生种不生慧正忆念具生福慧即能说行故最胜所以种释也释中明非二非不二正忆念则例作非二非不受持读诵也又云正忆般若非二非不二于万行非二非不二也。

　　复次憍尸迦下第七举般若化他格自行前是有得化他无得自行自行则胜今自行化他等是无所得就无所得中自有胜劣无所得自行则劣无所得化他则胜也。

　　次第八举具自行化他巧说般若格单自行如文。

　　释自佛下第九举世出善格具自行化他为二第一明巧说般若其福无边第二格量初如文第二格量中为三第一举世善格量第二举出世善格量初中三第一举有所得善以格无所得般若第二劝说无所得六度三明相似不相似二般若成亦两义明无得说者其福无边也初又二第一枝横供养十方佛二枝行广时时者无量劫广者具行六度并不及般若也第二章寻经文略不云也第三明相似不相似中即二他云三十心名似初地去是是真小乘五方便为似苦忍为真也今依论释言同意异为似心是有所得说无所得言似佛言而意异佛意如因说无常般若常有无常即是似知包未曾常无常为着常病故说无常若常消无常息也名真也常义云金心定有无常岂非似耶问此中何故说相似不相似答恐未来世人说法悟受学者亦自悟故佛分别也何者上来九格明四功德说般若是第九其福最多人闻此便贪福故欲说般若令识此似不似人可舍说不似也。

　　复次教一阎浮提下第二得出世格量为二初得小乘格二得大乘格得声闻亦得缘觉格初中先得果二例四果文可知得大乘格中为二第一正得大乘格二供养称叹庄近菩提者成前转胜可义初中为二第一得本格量第二佛深浅格量问教十方住阿鞞何故不及说般若本令住阿鞞耳答有言说般若是无所得教住阿鞞是有所得义不然也亦解般若直通不与别相相比此明般若何但教人住阿鞞亦令十方众生皆作佛何但十方恒沙住阿鞞穷法界众生佛地也问教十方众生已住阿鞞今直说其功德胜为令十方众生得是阿鞞故胜答般若力能令得是阿鞞住一地也又说般若但住阿鞞亦令众生得初心得二乘天人也故般若可力无是不离无德不成今但住阿鞞故其则劣也又今是叹波若为根本故胜阿鞞阿鞞及始行与小乘皆是其末也次约深浅格者教十方发菩提心不及教一人令得阿鞞教十方恒沙不及教一人近佛道菩提如供养大千胜供养一切人供养天子胜供养十方东子经中明福四自有四句一者供养初心劣后心胜二反此语如法本(云云)有人作色骂佛一劫得罪少骂弘经人少时得罪多罪既尔福亦然余三句可解也供养初心劣后心胜乃至供养后心劣初心胜两句疏中释可解也何者供养初后俱胜俱劣如净名云施难胜如来与饿狗一等以心平等故福德俱胜也此是无所得心施若有得心施前后二田俱为劣田可间少般若云四句得福胜舍大千七宝此事云何五解一者七宝是财施则有尽持经是法施则无尽二云七宝是有相施虽多而劣今持经无相施虽少而胜也三约位但七宝是三十心人施故劣持经是初地施胜也四解七宝施是缘顺故劣持经是直明顺故胜五云内外(云云)。

　　大品经疏第六卷
卍新纂续藏经第 24 册 No. 0451 大品经义疏


　　大品义疏第七

　　胡　吉藏　撰

　　随喜品第三十九

　　九品半经开为二段前八品半经受持读诵书写解说乃至供养般若故其福无边今一品明直依般若嘿念随喜不动身口得福无边此叹般若功力转力转妙故令应信行也论二义生起一者上三假品命善吉说般若从三叹品中领观四众以来因天主广明功德今欲令善吉复实就随喜行说般若故有此品二者上明香华等供养得无边福天主自庆此是我等能办非出家人所有今欲报其自多之情明起一随喜则其福无边问今说随喜为得是说般若答般若有无量门今以随喜行说般若心随喜故随喜是般若也问此经明随喜回向与华严何异答二义一者华严是深浅观故十回向中有十心今此中通也何以知然下具明为阿鞞及新发意菩萨明随喜也又华严明无差别差别故十回向今差别无差别但明一回向然彼明差别即是今差别何者要以般若心方成十也问菩萨五法随喜与回向何异答于他功德则生随喜自之功德则宜回向他功德不可回向但有发愿令回向也问随喜即是回向不答用随喜功德回向佛道亦是也问于他功德何意随喜答一为破嫉妒父见子利不生随喜若见怨家受苦或生悲心故随喜难生也二者遂菩萨本意欲令众生作善他遂能作岂不乐哉又随喜念过去三贪即是念故明随喜随喜谓般若正念又善是快道今见作善而欣喜岂不顺道也随喜具四句一者所随喜是有所得能随喜心亦然二所随喜是无所得善而能随喜心是无所得四句易明今此中随喜通得无得一切凡圣善而菩萨随喜心是无所得耳问此随喜与四等中喜七觉中喜五受中喜十八支中喜发同异耳问菩萨已修行何故更随喜回向答菩萨自修行更回向者欲增广此行也而随喜者他已修行令于他行上更修行也又余施戒是动身口今是静嘿行也又上受持等多有自行今是化他行受持通三乘行今独有菩萨行也。

　　问随喜如是忏悔云何答如般若观随喜无福不生无罪不灭他云有假名众生造恶故教其忏悔今明直见有众生已是虚妄而后其起善灭恶以自作此解后自教他是三虚妄净名云当直除灭勿扰有心了众生尚不可得有何恶灭善生耶品三随喜是菩萨妙行故弥勒开其宗须菩提说教之主故次演之随喜深妙非佛不尽故如来述成更须宣释三圣共陈乃穷其妙初五一弥勒以五句开随喜之宗二善吉领随喜之宗三受定四设二难五答二难也五句者一随喜二回向三与众生共四无所得五称叹随喜随喜如前回向者师释此一句云回其所向一切疑心皆有所依皆有所向故今回其此心令毕竟无所向乃至向道了与众生共须识众生菩萨本来不二故有共义论云固不可共若可共者佛将上共与众生而更作之也若自行施戒复教人行亦是共义也今以此随喜回向果与众生共他无所得通贯四句也若声闻偏袒下第五称叹随喜为二初对二乘凡夫四种福但称叹何以故下第二释叹正言凡夫二乘福德为自菩萨功德为他优劣师云假令有所得为他亦不及此中随喜今大判作自行化他优劣也戒为自调定为自净智为自度又以圣道三种戒为自调正念正定二为自净正见正思正方便三慧为自度又施为自调戒为自净智又自度如百论三根行施戒智也。

　　尔时须菩下第二领随喜义定宗五句中不领与众生共及无所得俱领随喜回向及称叹三句也为二初领宗二定宗领宗中二初所随喜福德次领能随喜心领所随喜福德中论又云四段福德总持师释云此中明三福过去佛及弟子福德从戒众以去明现在佛及弟子福德从及领众生摄善根第三明凡夫福德今谓其人讲论而不见文可谓于盲者前现众色像也论明四福不明现在未来凡圣福但明过去四福也所以不明二世福者略举一世具四种福则知余二世二世具四种也二者正领就过去致难过去四福皆灭无而生心随喜则堕无而谓有颠倒过也故不语二世四种者一过去佛福二过去佛在世时弟子福三过去佛像法正法中得道弟子福四总明过去佛在时灭度后人天及畜生等福过去以领处论云凡三种一切发心其未得佛此菩萨时福也二得佛时福三灭度至像正末法灭时福也应六般若波罗蜜下第二明过去佛现在时所化弟子福也应六度大乘弟子福也及诸声闻人者此下小乘人福也初总明凡圣即七方便圣即四果下学无学别得圣人也诸佛戒众下上虽总明过去善根今复别出也所以更别出者以诸佛无量善根故我彼像正像正众生禀悟得道别列也是法中学得须陀洹下第三明像正教中学得三乘道果善根也及余众生种善根第四过去佛在时及灭度人天乘善根及畜生等善根上是三乘今人天乘更及余道善根故后列也是诸善根和合下第二领能随喜心前领随喜初句及第五称叹句如是随喜已下领回向也若有善男子下第二定宗定宗中前领有所得随喜心次正定宗生心能随喜也心生缘者缘之所四福事有福德本谓造福之人及起福处也可得不者第二正定宗也论云就毕竟智难也有所得心与所缘之福相称以不此念意明随喜是有所缘之福是无所得成随喜义以不。

　　第三弥勒受定云不得如所念者论云二因缘故有所得随喜心不称随喜福也一者过去佛为功德久已灭无遗灭无宿命智或有而不及但如闻忆于分别故不如如所念二者诸佛及功德出三世如来涅槃相行者作有所得心分别言有四种善根及能随喜心故不称所随喜福也前就事为论自明无三世三世义过去不灭灭义而行者于谓无而言有故不得如所念余实是三世义而行者亦总谓言福德各有二义但失也。

　　第三须菩设二难北人云初就无常行难二就毕竟空门难次解云初者夺难次是纵难夺难夺其能缘之心所缘之福皆毕竟不可得有何能所耶有解云就内设二难若从理为论则无随喜若不从理则堕颠倒次解云直就有所得作难若言能所是颠倒如见有二事则是有所得也今明此文论难也望经论始终还叹弥勒无三世三世义三世二义也上既开此二开今叹还也初难无三难三世次难三世无三世难无三世三世者若言过去佛及善根灭无而菩萨生随喜心则是无而谓有便堕颠倒也次若诸佛善根非三世则能随心非三世能毕竟不可得有得随喜初难为二前难次举四偈为解也过去无佛以有佛无常谓有常三倒生断二时不得生时前于资心复见此是从微至著于常心佛常解决定是常也断时先断见次心想断时从重至轻也故见谛断见倒学人犹有想心虽暂起想心忆念观解即随灭也凡夫具三也(云云)若如缘事下有人云此是第二纵难纵有能所何者是耶故一一责觅不可得也北人云毕竟空难也复师云顺道理乖道理无如此能所也今明是第二乖上三世无三世也如经如事者所缘福德如实毕竟无所起事处亦毕竟空能随喜亦如实毕竟空菩萨心亦空况何处起随喜耶何等是缘者一一责觅耶。

　　次弥勒第五答二难北人云先答毕竟空叹次答无常叹叹则先无常后毕竟空答则先毕竟空后无常者一解又势遂近故尔又解无常劣毕竟空胜难家以修行次第先劣后胜答家遂说次第先胜后劣也纵夺家云次第答先夺后答纵此解大悟亦明前答后难后答等难遂其深浅亦随文势无三世难深故先答三世难浅故后答难家先难三世后难无三世也从浅至深也今且论两答始终明随喜义大意若定言有三世过去已无亦非随喜义若言无三世无所亦不成随喜义要净如此有无二见毕竟净于毕竟空中就后论假名能所能所宛然而未曾能所虽未曾能所而不失能所义如画空文藻宛然而无踪迹也问随喜义则能所无能所取无能所能所答得意为言取无能所能所义故成随喜但就能所毕竟无踪迹也答中为二初明正随喜回向邪随喜回向义第二明堪闻不堪闻义亦是第一明菩萨过去三多具足亦生巧方便学自相空了达能所不有非不有非二非不二即是正随喜回向也问何故言巧学自相空答能所宛然而自相空以巧学故虽能所而自相空虽自相空而能所无方便者则随有无二见也次明无方便邪随喜回向有所得邪回向人过去无三多今世外不得无所得善知识内文不善学有相空或言能所定有或言能所无或言能所二或言即不二故皆是有所得不来正随喜回向也如是须菩不应为新发意菩萨说第二明堪闻不堪闻初明不堪闻非信乐当妄失云始行之人忽闻此毕竟空便作空解生断见既毕竟空何用修行故悔从来作善此人进不得于般若退失昔有得善根也当在阿鞞前说此明皆闻也当为二种人说一阿鞞人未得阿鞞内有深信外值好师能信不怖怖由我生亦由心生我之与心本不有谁耶自本不有今常是无故得正观不堕断见中也。

　　须菩提菩萨用心尽灭下答第二无三世三世难二周答之一二答中各有无常门实相门也是心尽灭者无常门也既言诸佛善过去已灭即现在能随喜心今灭既灭则无所有无所有故亦无所故即入实相故云何等是缘何等事即是因无常入实相也二心不俱下第二周先明无常后入实相也二者随喜心即因心也菩提心即果心也有现在随喜心时无过去佛菩提心也下因无常入实相也岂有现在心始生过去心灭耶。

　　尔时释下第二须菩明随喜义弥勒云为阿鞞说次阿鞞者说众中始行之流望崖自绝故须菩一周但明始行人随喜义引始行人令其坚固也为二初天主三问须菩三答次弥勒二问须菩一答初问随喜深远以何因缘方便诲导新意人令不怖畏第二问云何令新发意自起善根三问新发意随喜用佛之法复云何答三问即三答初问明简释新发意明此人发心即学无所得复值好外缘曲巧示其得失之行得道令利即其事也外缘中三事所应行谓无所得大乘观也二示魔事所不应行有所得也三念其心不增减也可差有得无得耶正约迷悟二缘故有了诸法本来曾有如此事故心易动也是菩萨亦常不离佛答第二问以上信悟无所得故生生值佛所值无所得善根乃至菩提也复次发意下答第三问以于佛殖无依善根故作无得随喜也凡七句一断道谓得□死道入无余也二断戏论偏断诸见也三道尽去入无余时舍八正道也四弃重担偏舍五阴五阴具因果果入无余时舍因有余时舍果也五灭聚落出家要依俗其以有待之身须食故也俗舍有食复有五欲刺故着定慧处践五欲刺令折名为灭也亦断有结者上断戏论等是横论今竖论即谓三有结不出五下分五上分欲界五下分上二界为五上分也正智得解脱者结习俱亡正智得脱故异上但断烦恼得脱也。

　　尔时弥勒下第二弥勒二问善吉十一答初问七答次问四答初问上善吉答天主第三始行随喜义也北人云弥勒还用善吉二问初用前无常问次用毕竟空以释之还用前夺纵二难前已用竟今更用者诫善吉意也我前已释竟汝今何解以不也今咨此言何尔大浅耶今明此是有所得难故异也有所得反覆成二关若始行人言能所则堕三倒作能所想即想倒乃至见能所则见倒也第二难云既不倒则无能所云何成随喜耶答初问七复次第一就能所不生心答上问以不生佛想即不生能所想以不堕想倒既无根本想倒岂有心见倒耶若菩萨下第二随喜回向尽灭空问答若此能所毕竟尽灭无纵迹处所故名尽灭论云说诸法实相为灭非无常尽灭也问若非无常尽何故不直作实相门说答因此无常尽灭无所有故即是实相若直说无所有其义不显今明以无所有者良由现见无常尽灭故知无所有也既无所有亦无所无如是五故名实相也第三复次总说一切凡圣善根自性空门答以皆是性空岂生三倒耶第四复次别就善根回向性空门答能回向善根所向佛道此能所皆性空故不生三倒也第五复次论云前明过去事今明现在自所起随喜福德自相离问答也自所起随喜福德是无所得善根故离阴入界有所得故不堕三倒也第六复次就善根起随喜福德自性离四答非但善根离有所得阴入亦无所得善根自性离尚离无所得善根岂生有所得三倒耶第七就譬喻门答明菩萨能念如所念所念过去佛善根既非相非无相毕竟寂灭能念亦应如是故堕三倒第二段弥勒重难北人云据毕竟空难复言是夺难今明如前上言若有能所则堕三倒今明若不堕三倒则无能所无能所则无随喜亦无回向今云何得不取相而回向耶此意明云何不取能所相而今随喜宛然成耶。

　　次须菩以四义答之一者以般若方便力答论云须菩不得定答处故但云方便力也若言有能所则堕三倒若不堕三倒则无能所今凭彼般若方便力筹量得失得离上二过也能所无能所岂堕三倒无能所能所宛然岂失能所故有般若不堕有无中也文二初明般若方便故得次劝思惟失也何以故者释前若是福德离般若方便不得回向菩提义何故离般若不得回向言何以故菩提实汁随喜是行般若实是此福德既离般若实道何能回向何以须菩不离般若正以般若心中法相不可得故善根有实也善根既离般若何能得菩提耶应如是思惟下第二劝思惟失心成得也凡劝二思惟一者取相有所得诸佛所不许也若有取相下第二初思惟若取相有所得则违理诸佛不说大利益此中法譬如文譬如下譬说无利益有所得随喜但得生死人天乐小利不得佛道之大利也食是随喜福德毒无取相爱见等烦恼生得人天福乐为好色得名与富贵势力为好色也无智人是始行有所得菩萨也食之欢喜者爱人天乐时悦心食欲消时若死等苦者无常至时忧愁遂死及以死苦也自失命为死失乐具以为次死又失慧命为死妨行善道为次死也不净受下合譬也此中先释作有所得随喜所得也修有所得法师教化失也不净受者但着语言也不净取相者不如此分别得无别也不净读诵者亡失句读若自失若受不具足也不解义者不得经意也如此之人自悟后悟他也。

　　求佛道下第二如诸佛所知善根答明如诸佛智慧得知善根我亦如是回向佛既不取相我亦如是也故依佛必无悟心付地天不中也复次求佛道下第二如诸法实相回向则勉取相复次菩萨应如是念下有人言此复次据佛本为菩萨时所为回向故不取相也又解上就佛所知善根今就十方佛能知智慧答佛既不取相菩萨心亦复如是也。

　　尔时佛赞下第三明随喜深妙非佛不穷故述成二人而佛更说也又二第一赞成前说格量显胜二者如来重说显随喜广妙唯佛能穷初三第一述成格量二诸天领悟供养三佛述诸天重格量显胜初二一赞述成二格量成者通述弥勒须菩而言嘱须菩者非人而说大道故可赞文恐人说有失印成弥勒大人说大法又位居穷学故不须叹也格量三初举教化定散供养二善根格此化他格也亦举供养小乘极果格量三举供养大乘初心格后二自行格也小乘中因多而施主一人大乘中十方施主供养大千初心前举小乘后亦举大乘初心也次第二诸天领悟具财法二供养亦满中三果方便力故即须答弥勒中第一方便力也第二佛重述诸天领悟重益有人解云佛应护前三格次举所有次随喜格但未及次说而诸天来故今方说也前非随喜格随喜今举随喜格随喜非但有得不及非无得而多有得不及非无得也。

　　第二佛重说为四一请二说三格量四格回向往生如文佛重说中为二一称实相随喜二与解脱中随喜问上二人已说佛何故复说耶答欲赞随喜深妙唯佛能穷也又上二人广说难品佛今格广为略但开二门一称实二与解脱等今修行之易故不意随喜明不取不舍今中道门也第二与解脱等明然修万法与解脱等心应此理而能回向是听说说门说中之一安岂过法听也二格量者古解云格上须菩随喜也而文实似而意通也上举供养而心格今举大千复格上举大千悲用少也今举十方佛田多也三者上直明供养初心今具举佛及弟子也四上举供养时少今明供养时长谓佛在及灭度后也第五就明随喜回向如文以始行人有得心强无得观弱故更可宁勿起有所得为正回向也。

　　照明品第四十

　　此第三叹人法美人因说般若也三周辨般若体九品半明所生功德用既叹故称叹也为二就此竟遍叹五品初叹于法闻持半品次美于人叹法非无美人美人非无叹法但随像显从多为论也为品初涉大开五章第一叹般若照穷实相妙极圆明过无不尽德无不满第二般若过无不尽德无不满故信之者得无边之福毁之者得莫大之罪故双举信毁称叹般若也即信毁品了也第三从信毁品末须菩白佛是深般若其叹净品将未毕竟故无始空故释所以信得大福毁得大罪者良由般若甚深故即甚深行叹也即出信毁之本第四叹净品中若菩萨作是知下尽无作品行汁归人明无为无作行无不成说无不益即能成德行叹说般若也第五遍叹品以行无不成说无不善故能导引诸行皆对般若岸远离究竟叹也品若为二初四品略叹遍叹一品广叹照明品者从初故作名毕竟远离颠倒无明照诸法实相明耳故云照明也但此照非是有法故照乃见无照为照就道则未曾照不照亦未曾见不见而有照不照见不见用以其有见故能令众生本所不见得见以其有不见用故使众生所见而今不见也此品亦云生般若品从下文众生得悟般若故于缘名生也为五一叹般若二供养般若三生般若四信般若五重叹般若初叹者由般若故随喜义成故知般若无过不尽而无德不满也既知般若功德高明其德如是必须依顺崇重㸦受其法故第二明供养虽复供养生福犹未了悟发慧是故第三次明生般若也般若所以得生必由深信故第四明信般若也既信悟则疑复欢喜第五重叹般若能离诸边照穷相所以名为摩诃也。

　　初有十七句第一句能成随喜叹有解云是般若者以须菩上答弥勒所以能随喜回向者以有般若方便力故能取相回向也时会听者于须菩所说未能深信是以而言是般若也问取定体后欢之欲命虚衿而取信也论主云上四圣共说无得随喜回向得无边福身子在座虽复无言而闻说欢喜为欲利益时会故从座起称叹言能如此无所得随喜回向利众生得入佛道者此是般若功德故佛印成云是般若也第二句净明叹由般若故众界毕竟净而明照一切法谓五法藏三世无为不可说也从此下十五句叹般若非但成随喜广有无量功能也第三句明归崇叹由般若能守护菩萨能令离诸苦烦恼能满所行故可归崇故言应礼般若也第四句无所著叹以三界中三毒泥不能污故言不着三界也第五句能除烦恼叹谓爱等百八见等六十二般若力能除上竖论断三界惑今横论能除一切惑上明惑不能累今明能除于惑也第六助道最上叹上既除惑今能助道由般若故能分别道品不以般若道品不成故助道中般若为上也第七能离苦果叹前明离恶因故今明能离生老病死苦果也第八总摄五眼叹惑因既灭苦果亦亡故开行人之目五眼圆明也第九显示中道叹行人五眼既开道不明见正道第十能成种智叹既见正道便成种智也第十一能生菩萨叹非但成果德智亦能生因中菩萨也第十二无生无灭叹上虽叹灭惑灭惑本性空竟无所灭虽言生佛菩萨竟无所生也第十三拔苦本叹断常见诸见是结本结是生死苦本上既有不灭不生则知不常不断断常本息则苦果斯倾也第十四与乐本叹上既明离苦本今施乐本乐本能令众生信实信实故生诸善宝此施因宝以善因宝得世出世乐宝故言无救者作护也第十五不可破坏叹般若无一豪可取佛尚不能破况余人耶第十六无转无还叹不转生死中不还入涅槃又不生故不灭故不还一示转生眼智明觉二劝转亦生眼智明觉三证转亦生四行故十二也第十七能离有无叹正法性非有无也。

　　云何供养下第二明供养为二初明供养二释疑初中三问供养之方二答问供养者有上十七种德故须供养也又般若无一豪相可取未悟之徒求其定相不得便生轻慢故身子问云何供养也佛答如供养世尊者无始来深着人相于法情符故今言欲供养法当如供养至人也般若不异世尊者论云般若变成佛故云不异也尔时释心下第二释疑为四初疑次释三叹四答疑身子何故问供养般若不疑上十七言者举后例前也释疑正引须菩后答弥勒四义中初般若方便力成随喜义释也以般若力能成随喜入事故问供养般若也次举般若道五重释疑何故以般若力成随喜不言余行力胜诸行故也又般若力非但能成随喜亦能遍导众生行故复此文来也譬法合也但应言五盲而云百千去导力少不足贵故显导多也略明五章贤劫三昧中八万四千般若波罗蜜广则无量也他云引导即引今文为证文云开导则引涅槃金錍决其眼瞙为证今且难引导义若未有般若已有五生亦应未有般若已有五方成若必由般若五方成亦应必由般若五方生也今明般若有互相成互相资互相导何以知然云无所得中一切行皆是般若般若故一切一切行云何不能相导耶若有所得但五不能导般若亦不能导今文明无优劣优劣义故偏叹般若为导也导喻七地城喻种智此就大乘为论也又云道喻八正城喻涅槃此明小乘为论也无般若大小乘俱不成也释问下第三叹则有三初领弟子云言若无下第二引佛言明㸦相资成亦应㸦相导也若尔者下第三正设难也第四答中为两初述印其互相资成如文但菩萨下正答难㸦相资但般若为主如虽有众业相资聚为其主名为聚散也。

　　白佛云何生下供养但生福也若不了悟无由发慧故问生也般若未曾生不生缘生故不生缘悟故生佛性得失须显亦尔此义与由来相反由来必须会真谛生般若又见有诸法可生如此岂生般若耶今经正对由来若能了境智真俗一切法毕竟不生乃是生般若也具足论四句一者一切法不生般若生如前也二者一切法生般若不生三俱生四俱不生也文为二初明生般若不生般若义次明合不合释成生不生义初两问答如文第二身子问与何等法合下第二也文为二初明有方便合不合皆得义次明无方便合不合皆失义初中两一身子与佛论合不合二天主与佛论合不合亦是初身子问既生般若必去真谛境合亦与实相会佛破云一无所与合方生般若也若有一豪法可与合者界般若不生也次无已问问一不与菩萨共若合者无已尊敬般若故问云行般若因得萨婆若果因变为果果因与果合故佛答云般若亦合果亦不得也此二番破天主及身子合见也次两求破无合见也下天主闻此领解知般若远离有合无合等法生灭取舍见也第二须菩提问明见合不合见皆是无方便初须菩对上无合不合是方便即明见合不合是无方便也次佛更泯此见若菩萨言教若无合无不合作此无见复失般若也。

　　白佛云何信般若下第四明信般若就行门则先信后生若说门则先后信般若所得生由自深信故明信也亦应倒生四句名信一切法若信般若二应一切法不行般若三俱信四俱不信也有人从此即属大段故明信毁以得般若开为二初明信二明毁信中三初明信之相是二明得解欢喜三出能信之人今问此中明信般若见属信毁段先明生般若何不属信毁耶今作此开亦无大失也且属此品第四明信也此文近生者从上明合不合失般若非合不合复失般若则般若无一定相云何信耶答如文。

　　白佛名摩诃下第五领解称叹上十七句叹般若妙用无方若虚心回向功超世表今复叹者以般若生信之时要须体悟诸法然后乃能生之信得成立故名摩诃就文为三初明般若妙契中道远离有无即是有方便得义二明不会中道则着二边即失三举十门释成得失初二第一正叹般若不著有无第二明若福慧圆修便能不着即释前义也初三一谓正叹二佛及问三须菩举十门释叹因缘初作摩诃叹时言常有信真谛境生般若有般若是空慧从境生如此信般若佛上已行般若则不信如此境智等一切法则不信般若时众时闻此疑除故须菩即领解称叹言能如此于一切法皆尔不信始是大智慧也佛反问可解次初菩举者释叹因缘所以名摩诃般若者良由离此十种见故若不离此十见非摩诃也十见者谓大小合散量无量广狭力无力也微尘为小世界为大聚成粗色为合散归本尘为散假想观云色遍一切处为广不遍为狭假谛等无力总有心为有力皆无此文也非大非小名摩诃出此文也问今叹摩诃何故乃云非大非小耶答此明本义也良由道未曾大小故非大非小叹为大故知此大是名大大也若新发意下第二明始行之人若福德圆修则不著有无释上义若但行般若空观则堕无见中偏行五度有行则堕有见中要圆修六度空有调心则不堕二见也。

　　世尊若菩萨能如是知下第二明不在中道着二边之失对上偏行若但行般若空观则见无大小故堕无见中偏行五度则有大小堕有见中也文中但明作大小为失不明无大小为失者依论解意此是略举一边也下无菩提失界也前是失因也。

　　所以者何下第三举十门释成得失义也既称所以者何故知是释上得失也十门中一一门三一众生不生为例二举色不生为例三举佛不生此三即摄世出世及法两双义尽也又此十门皆是俱不生句上明色不生故般若生今明色不生故般若不生恐言有般若可生故今明般若亦不生也最后力不成结门来者时会皆悟般若故不作大小乃至不作力无力便言由般若力故发此观门故知般若有大力所以泯之般若何曾力不力耶。

　　信毁品第四十一

　　第二明般若过无不尽德无不满故信得大福毁得大罪亦远从大段生上三十品明般若体合前十品半明所生功德今明毁般若故得大罪也般若何曾生不生亦曾福之与罪信之故于缘得福毁之故于缘获罪也问信般若生福般若为物作利因缘毁般若生罪般若应与物作起罪因缘耶答般若岂令缘起罪缘自于般若起罪也大经云有人日出则作罪不出不作罪日可有罪耶问此亦同疑日若不出则不作罪若无般若则缘不生谤也答虽因般若生谤因此谤终得悟也信毁两明故目品又云有所得即是毁故言信毁反此亦无所得毁即是信以其毁有所得信故也。

　　品明信毁即二段就信中为三初明般若甚深久殖三多方能信二叹所信般若离于闻见三明始行之人亦能信受初有问答问来着上品既明信般若故今问信之所由也问有二意一问信解所由即过去行因二结问现在闻能信解初四问一问其人来处二问发心几时三问供养几佛四问修行几时初问来处是问果必应好世界来下三问问因也能随顺下第二结问现在能信解也有人以此五问者不得经意也复有人云此问缘上问因亦然也上言问旷劫修因故现在即信解也岂是问缘耶佛答问为二初答过去行因四句二答现在闻二能解问答四句即四先答第一问次答第二问次答第四问次答第三问如文可寻也是菩萨若见闻下答第二现在闻即信解问也是人见经卷即欢喜即如见佛开经卷即见理如亲从佛闻也下治能随顺深般若也无所得故释随顺也。

　　须菩白佛般若可见可闻耶下第二明所信般若绝于见闻上云见般若如见佛闻般若如从佛闻恐时会言般若可闻故泯其此心也诸法钝故释不可闻见惑者谓六尘为钝六情为利次云六情为钝智慧为利今且此分名钝也。

　　须菩白佛几时行佛道下第三明始行人能信解般若也前问次答上身子已问今更问者论云前六行中明般若可闻见次言般若不可闻见今问二事菩萨几时行得是方便能行有能行无能行无不堕断见中行有不堕常见中故问佛也古释云上但明久行能信则始行之徒便尔自绝今明欲明始行而能信久而不信息其自高之心于不足之者故请佛令分别所以更问也佛答显分别者以义不定可具四句一者久行信始行不信二者久始俱信三俱不信四始行信久行不信不可一途也今文但二句一者久始俱信即是学无所得人也二者久行不信久行不信是有所得人久行有得既不信始行有得即可知故但明二句也始行信二义一者识有所得无所得二者其人不见得无得其人不见得无得耶正等异也。

　　有菩萨多见诸佛下明久行不信即第二段明毁般若上久始二人皆是行义也文三第一明久摄不信之因发言毁谤深法成大恶业第二明受于重苦不治劫数第三劲桶三业兼辨毁谤之意今是初便从众中起去者或可心去身亦避席如法华五千之徒或可身在座而心避不欲听闻也问直作有所得学未非拔无所得是谤以不答已是但轻耳问好心作有所得学言是学无所得般若此人得罪不答不得罪若恶心谤则得罪论云如调达恶心出佛身血则得罪耆婆好心治佛身血不得罪不信故谤则得罪愚痴不解故谤则不得罪。

　　是人毁三世诸佛一切智下第二明得苦果为二初明受苦果二论重轻苦果中二初明正报次明余报正报者三千大千百亿阿鼻狱此人一劫中受苦竟遍历十方大千地狱此间世界成从他方复来此间地狱中也忧愁是心苦苦恼是身苦也余报中但说生畜生不明生饿鬼者破法人二因缘一瞋毒二愚痴以无贪悭故不生饿鬼也不欲见般若故生盲人家轻说法人故生下贱家此言毁说法人故无舌不欲闻故无耳摩手非拔故无手也五逆罪相似下第二论轻重前论因此论果身子常闻小乘五逆一劫受苦今忽闻谤般若受苦时长苦故问相似佛答二事悬远故不相似也如煞父母但违一世恩故一劫受苦破行般若菩萨无违久劫恩以菩萨于无边世中爱念众生过父母父母不能以眼施子菩萨以内外物尽施之煞罗汉出佛身血但破肉身破般若是破法身坏僧见离眷属赞五法亦不破般若故不相似也堕衰谒者如人着衰虽好衣美食无色力虽勤身作业财物日秏此人破般若虽身口持戒布施坐禅诵经终无善法也问有五逆人信般若得灭罪不有持戒人毁般若得生天不答五逆人必不信般若如世王改往依般若忏悔罪亦得灭故前云恶肿癞创是其事也可具四句一持戒而信般若二破戒不信般若此二易明也三破戒而信如五逆二事一者破戒必不信如五逆人不信第一事也二者破戒人若改往如王信忏悔者亦得罪灭是第二事也四持戒而毁如前受苦也次曰持戒而毁者如精持小乘而闻般若不信而谤此则入阿鼻疏文前列寻之也黑性者善为白故是黑也不说身大小者论果也佛二义故不说一者若说其身大小则人绝不生信亦受是苦二者若说其身则毁般若人闻便受若死及死等苦也问既说其时长何不说身大畏事若不说身大畏事者亦畏事不说时长答此通诫已谤者今除过今未谤者谤故说时长欲引接已谤者令其改悔故不说身大也若说即死于事无益也问涅槃经何具说五逆业时长身大也答。

　　白佛应好摄身口下第三劝摄三业即出毁因前劝摄三业意是口而言摄身口业者意是口业本既摄意业则身口亦善故说好摄身口又手非拔亦是身业也品明专是口业得大重罪也出家受戒者此具二义出家者谓五众也受戒则摄七众七众与五有所得小乘人破般若也论主云佛灭后五百部报自法决闻般若中毕竟空如刀伤心如此之人处处破般若也四因缘者初为魔所便谓内有烦恼魔外天魔入心故毁般若也第二因缘的是烦恼魔谓坚着邪见钝根不解佛意第三因缘者外值恶师内复有懈怠第四因缘世世习瞋瞋是不信相自高轻他我智慧非是尚不解说汝能解耶以瞋及慢二事故毁也。

　　须菩自不勤精进下第三段叹般若甚深明信毁之本也以难解故敢毁以甚深故信得大福为三须菩叹般若甚深三脱人不同故有三说亦三相不同故有三周也又佛泯缚解境智因果以明净义即净然身子叹深净明有妙用善吉举众生以说法因浅以明深也一明泯缚解故甚深亦毕竟净非深不深于缘不了故名甚深也初二句第一明两问答举三缘故不解般若故深也佛答不缚不解者无别般若故深即诸法无缚解是也所以信毁之末明无缚解者良由诸法未曾缚解耶正故叹有知成毁也二者既无缚解何有信意亦欲泯信毁也白佛下第二明般若非深不深毕竟净于缘不了故名为深也须菩举甚深问不勤习无得观为不勤进也不种般若分得善根为不种善根也与破般若恶师相值为发相得着世乐不得出世为懈怠也烦恼乱心为喜妄不解分别诸法实相耶正名无巧便慧也佛答明八缘系属于魔恶发相得但是人中恶师今是天魔眷属也就答中为二初明因果净二例一切法净色净者诸法实相净即境净实相生般若果故般若果亦净净此因果境智也论云色净是身受心法净也果净者是四念处谓无常苦无我此果亦净也此约五阴作也菩提净果亦净者菩提属行阴终是四念处也若约般若境智则如前也我净下第二历法例明净义也。

　　叹净品第四十二

　　此第三身子叹般若深净为信毁之由凡十门叹一甚深门叹二照明叹三不相续叹四无垢叹五无得无著叹六不出叹七无知叹八一切净叹九无损益叹十无受叹一一叹例四句一叹二述三审四答问虽有十义势有三第一就甚深理叹此深理能有妙用谓能智能灭烦恼等三泯其以智照也初甚深叹者身子知般若虽复念想观除言语法灭为毁之得大罪信之得大福故叹云甚深也佛述毕竟深者以毕竟净者名甚深也自有智净境不净智不净境净今内外并冥缘智俱寂谓毕竟净也又体此净人谓十方三世佛十方三世佛亦不着净如□是毕竟净又体此净能与一切乐实无所与能拔一切苦实无所拔又是毕竟净也次重审何法净者恐或者谓真谛理净实相自净故问也佛答口心色毕竟净真勿真谛置余处余处则于缘无益也。

　　是净故明者第二叹以体斯净法故发生明观即般若观也即第二叹净用不不相续第三不相续叹既得般若观明则生死不续谓无余涅槃也文云不去者既不相续五众不去其后世也无垢下第四无垢叹明诸烦恼不能污此净法及般若观也第五无得着叹者小乘行此净得苦忍其道比忍比忍为着苦忍为得大乘行净明得顺忍次得无生忍为着顺忍为得也今毕竟净中未曾大小何有深浅得着异耶第六无生门叹者明一切法无生异上无余也既其无果也下三界明无生处也第七除也既其无因无果也下三界明无生处也。

　　第七无知问叹即第三泯于知照也诸法钝故者有人言真理既钝般若从理生亦钝也色无知者□理无知故不能实成般若智也今谓不尔即般若大智竟无所知也一切法净下第八明一切法净也第九无损益门叹上身子问佛答之时言贪着般若能行般若能行般若得萨婆若故因能益果作无损益叹也第十无受叹者既无益无损则无缘无观故心行断所以无所受也从无知其净净此净知即净因也无损益净其果无所受明观心灭也次须菩说净者佛为法王身子次佛今教主故说也又佛已说净体身子明净用于义是同但欲令易解故举易晓难了诸法所以净者如我也佛弟子谁不知我净也今诸亦然也问我是横计可净耳诸法非横云何答若约谓情俱是横也岂不俱净答约佛教假名为言诸法既假名我假名也故进退无异问叵复果不答我是横谓故毕竟无此法所以言净今假名因缘苦结而毕竟净故借我为喻也又弟子明净故人净今明人净故法净又上法净故般若净今人净故般若净又身子一无量门明净今就无量一门明净不辨净有多因也此中二门一以我净二我无边总显万法皆净论文委释也。

　　若菩萨皆如是知下大段第四明结法属人行无不成说无不益就文为三第一明结法属人二明人行此法故行无不成第三今明若说此法故言无不益也初结法属人者上三圣说般若深净今明若能如是了悟则名菩萨非凡夫二乘然般若末曾属不属但不属碍属则菩萨也闻如是知者即知毕竟空无始空名为般若也般若非属下属假名属般若非空不空假名为空故目此为二空以为般若也次须菩提问意者论释此是难毕竟空若菩萨行毕竟空则应无所知佛答菩萨知道种故知诸法何曾毕竟空不毕竟空但为破众生有病令悟毕竟空了菩萨虽行毕竟空无知而无所不知二乘道名为知道种故也岂如二乘沉空耶色不知也等者须菩提难意明菩萨既有道种慧则有能观智慧应不空也佛答明所观既空能观之道种慧亦空也不作是念我施与者上明色不知色等此是外法谓受者及财物是外法故也今不见我即不见与者与者是内法空也下来十三空释此义十三空是别破法尽后五空是总破诸法耳。

　　尔时下等第二既结法属人人行法故行无不成为三一自行成二化他行成三二行双成菩萨位不假外护初二第一明菩萨事无碍行二明碍无碍两舍行劝中两第一须菩提明粗无碍行二佛说细碍无碍行初中先天主问因上明方便力故无所碍故问事也须菩答中为二初明碍次明无碍然事有二法二功德二智慧各各三一者自行碍二者化他碍三随喜碍文意具含此也所以言碍者须菩云内着我外着法是故为碍也复次示教利喜下依论此文属第二明无碍然先明自行而今明化他无碍属此文了化他无碍后结得二益一自无饰谬二如佛所许也第二佛重说微细碍无碍中为四第一佛为说碍无碍二须菩领悟称叹如来述成三须菩重问如来释四重领解叹如来述成初三谓称叹述成一也次识听□是甚深第二句礼叹者须菩欢喜言我所解是甚深般若发言欲礼也佛述之十方佛不能得般若汝声闻云何有般若可得次须菩因此了悟非但般若不可得一切法亦不可得次佛述中三谓标释结明诸法一性者即令上般若与法皆不可得故是一性一性者谓毕竟净也次明若有不毕竟可有毕竟既无不毕竟有毕竟故无毕竟无不毕竟名为二性也是一法性是无性法第二释上无二性也一法性者牒前一性也是二无性者亦无此一性故名不二也是无性即是性者名为不二性也不起不作者本来如此非非智使然也如是须菩下第三结不二性知此得益也白佛下第三难知难解叹论云须菩明我自谓为得而佛不得故知般若难知难解也佛答非独汝难于一切众生不能现觉以般若六识不能识故也第四不思议难者以说三世正为说碍无碍问须菩上已说碍无碍佛何故更说答众生颠倒之垢不可顿洗先洗其粗垢谓我与彼受财物见此三事为碍无三为无碍今除其细垢何但见三是碍无三亦碍乃至非三非无三随可拨心则失般若故名为碍也二者须菩是小乘人恐于菩萨道非道不能善识故佛重述成称叹重更为说也此中但就随喜回向一门明其碍无碍则余义自显也。

　　白佛甚深下第二领解称叹如来述成有人言五叹一甚深二可礼三不可得四叹解难解五不思议今谓不可得非别叹有人言此中四叹下无作品初是第五无为无作叹今依论判下乃至使佛无为无作更叹亦非是叹也今谓四叹一甚染二可礼三叹可解四不思议佛即四述也甚深者须菩知佛所说非己所及故言甚深又拟心则失般若故般若甚深佛述言一切微细不入般若中故须菩入深般若中智力穷极故言不可思议也。

　　无作品第四十三

　　佛十一述须菩可礼叹之般若无起无作须菩今与佛论无作无起义从此为名也此即是第三须菩重问答两答问初问即是叹意云般若无起无作云何行般若能离恶法习善法佛答若人若法求佛义不可得故无作岂有恶可离善可得耶第二问意既无作者应云何行般若因得般若耶佛答中二初明不作有行次明不作无行不作有行中三门初横不行一切境次竖不行一切观谓常无常等三不行不具足无是行般若不具足二解一云凡夫于色具足起常无常倒今借凡夫无常破是常故无常为不具足不行此无常故名不行不具足也又昔明无常已破常今复破不具足即是破无常即是具破也问何故不行常无常答知常无常不二常无常不受次说常无常耶次解不具不足具足下地所行具足是补处菩萨所行令不行下地不具足行补处具足印如是亦不行为行上第二明不行非但不行有如是之行亦复不行始是菩萨行也昔日作无常苦无我为极今明不行常无常故是未曾有所以叹也又从来谓有所得行为行般若今忽若今忽闻无所得行为行般若故是复未曾有也数人云满有十一为具足但有根尘为不具足论具十四为具足但有十一为不具足也白佛未曾有也第四重领称叹佛重述如文也复次下第二须碍无碍两舍门也是名无碍者明有碍无碍皆名为碍无碍无无碍始名无碍也。

　　尔时慧命须菩提白佛下第四重领解称叹上四叹但叹般若但叹佛今叹所说般若人故人法合叹也为二初叹法次叹人说不说如来不异者信毁品明信谤故兼明得失一也次就信中明有无得故有碍无碍二也次碍不碍俱不行三世明说如来不异四部也谓能巧说般若故则犹不巧说故则隐故诸有增减人能如此一了故增不了故减也故今明说不说不增减悟不悟亦然也问他义佛度众生得道引涅槃增生死减等彼答佛恒度而无明恒复来破(云云)今明二何倾满四句云何偏于一切句语耶而云四句去就迷悟若悟涅槃增生死减若迷生死增涅槃减第二句生死涅槃二皆满并具即有生死即有涅槃有涅槃有生死皆满二河减者生死涅槃不可得即是不二名为减也如此四句尽是约缘生死涅槃了不如此也白佛诸菩萨所为皆叹第二叹行般若人也世尊应礼诸菩萨下第三明化他行成此久近楼前前叹菩萨自行今云化菩萨即叹化他行也此中既云为众生大庄严等即是化他行由先自悟不行碍无碍今还令众生得此悟故众生亦非碍非无碍相空菩萨度空众生非碍非无碍菩萨度非即非无碍众生也又初文中明须菩称叹菩萨化他行成次一比丘领悟称叹初中三谓标叹释叹结初标叹中有一世尊就利益众生叹谓令众生得世乐出世乐次欲度众生生下三世尊叹菩萨能令众生脱三界苦得三乘涅槃故叹也次有三世尊能发心义叹如文也何以故下第二释世尊以是因缘故下第三结叹也尔时有一比丘下第二一比丘欢喜领悟明菩萨实无度而能度六道实无所行而能万行亦般若中虽无所有而无所不有也释问为习何法者天王问意下菩萨能作如此观行故众生可度化他行成前二不行得不得是自行如此二行得成为习何法耶答习空者此是始习要次习空如习应品七转之始习于七空也又此中詺无依得为空佛何等护者第三二行既成不假外护有人解云先问为习何法此欲守护故问其所习也故问云既其习空则此人无所行我不知作何物意欲明无护也又天主见菩萨劝行深行深妙恐有缘碍自谓有力故欲护之须菩反答无护者此意明菩萨转深妙二行既成故不见内外虚实内即所护之菩萨外能破之人亦不见诸法不如梦之实乃如梦之虚故非内外不实不虚始是菩萨妙行也次明得正观在心束尽叹不能干即是护也释问云何知如梦者上即菩萨得梦智慧故不须护今问云何得知如梦耶若菩萨不在实中犹在梦中行则是成倒之人宁不须护耶四梦事者此明凡夫见实复见虚见虚者谓梦事四何者凡夫人中行梦法还云有梦以从泯时是因梦是果故言念梦分别梦好恶生忧喜故云念是念用此梦喻得是如梦实智慧名用是梦也云我因此梦喻得知诸法如梦名为我梦也实四事者分别此是人色非人色为念色谓色常无常等为念是色因色心生憍慢为用色以色我所得故云我是今菩萨不见意之四亦不见虚四故知诸法不实不虚始名为梦也若如凡夫见实见虚皆是实也。

　　尔时佛神力下第三段明初信受持说无不益为三初劝信二依信受持离诸烦恼第三自受持离障恼转为也说则获福无穷初中二先明众集二明劝信问余处但云众集今云佛神力者有人解云先来诸天闻般若甚深之法心不能悟便欲舍之是以密感令来厉于时众彼云集如何舍去耶论二解一云犹是上天事久故去去复更来二云更有新天来所以诸天供养者般若虽善深□此品了了说诸法实相故诸天欢喜供养也。

　　尔时四天王见各千佛现下第三劝信明般若十方三世佛所行之道更无异辙非我释迦独作此说故故般若可信时会恐释迦出秽土明般若是权诱之教故今明三世十方佛土虽净秽而所明之道无二也有时解云时众须菩所说理意难树未能深信故即往也方便听令悟解复云现在不解未来见弥勒佛异说应悟故今明十方三世佛明理不二云亦无二若此既不了彼何由悟当现亦然也文二初明十方道同二明三世同十方同中一千佛同今说般若相同二明实相为相三名字同同名般若四品数多小同故云说是般若品与华严云名字句同五转教人同六问难人同也。

　　尔时佛告下第二明三世同为二初明人处同二明教门同当来弥勒亦于此山处说般若但论千佛者就事贤劫尽无此山故问何意只云千佛皆于此山中说而不云千佛外佛亦于此山中说答千佛有此山只就千佛尽劫烧无复此山故不言千佛外佛亦是此山中说法华此就理不思议今不论此如法华常在鹫山不思议之论也。

　　须菩问何相何因义下第二明教门同三问三答三问如文也释三答不同此间讲人不分北人云相者如释迦因七瑞相说般若当来佛亦然因者如我释迦因大众集故说般若当来佛亦然义者如我释迦从经初作如此义说般若当来亦然又人解云总答三问云如我今说般若以两权为相当来亦然如我今因大众说两权当来佛亦然如今说两权令众生得当来亦然今谓不尔文分明自答三问初答何相问只是实相无依无得相故文中凡举七相谓非常非无常问大涅槃经云诸佛或说非道为道道为非道常说无常无常说常而今何故言皆说非常非无常益众生恒有断常取舍病是故诸佛常说中道离断常法也假令大经之言常说无常者此终众生悟实相中道故心显道之言也有人言真谛理常绝四四绝不可改易今常说绝四之法不同如同也。

　　白佛下答第二因问答是因般若是果非因不因佛因道说般若非果不果佛果名说色非常非无常毕竟净般若亦非常无常毕竟净问何故作此言耶答因色净故般若净此是诸法净故般若净如下法尚品中说诸法等故般若等非般若故诸法等谓般若异诸法等诸法本不等今明诸法本来等故所以般若等也。

　　世尊云何色法净答第三何义问义者明清净之所以也以何义故明色及般若清净今广释清净义故云义也论云法门也以种种义故净亦种种门故得也四门初就五阴不生不灭不垢不净得明清净即□法譬次举五阴不污故清净亦有法譬复次举虚空可说故净第三单举譬门明清净初句明可说故净二声出者一因谷空口空故有声与大音声此喻因菩萨住二事一智慧二辨说一般若为八万四千法藏也二声未曾二口声亦空出谷大音既空口声亦空而凡夫无二谓二之谷声不异声今言不异明二声二即喻可说清净皆如大音说岂不清净也第二句不故净上如大音说说无所说故净也第三句虚空不可得者不可以有无如中论六种品第四单就法说总明一切净第四是法而不譬譬而不法前二法亦譬又前三者是别义明净一是总义明净然法门之中不出总别法譬故作此释所以之中亦不出此意故是明净义也。

　　终不病眼下第二依信受持离法鄣问现见有人□解说般若而不见诸病患此事云何答三义一□□□病世重罪故诫令勿造罪乃至般若力尚不能转况余力耶二者必如般若所说行则无众患也而众生不能如般若所行故也如法服良药病无不差不如法服故病不差失法服人非药无力三者此是转重多轻也若不持般若应未来重受报今以般若力现世少受此果未来不复受也。

　　无数百千诸天下第三时转为他说获利无穷为三第一明说者得利二明听者获利三者举十门示之法方初中二第一须菩明说者得利二佛述初中明诸天来次明为诸天说法得福利问天上自有般若经卷何故来答天上有般若经卷传闻有之非佛口说有也假令有者一忉利天与修罗斗故诵般若所以有也二兜率天有一生菩萨说法故有也而今来者二义一者人有三事胜天一断欲二强识念三精进是故就人听般若也二者有菩萨天欲令人行敬般若故远来来时恶鬼远去憎人行心遂诸师气力次句明为天说法得多福者一者天利根二福德为此胜因说法故其福多也。

　　第二佛述中为二初正述次释述须菩先叹现世功德习离诸病及得福利今佛述明二世功德也何以故下第二释述为两初叹般若与如意珠同二叹般若与如意珠异同者如如意宝能离一切苦得一切乐得般若如意宝能离今世后世苦得二世及涅槃乐也般若中无有法可得下第二叹般若不生不灭超胜摩尼摩尼是生灭法故得之则生乐失之则受苦般若不生不灭无得失苦乐也又得如意宝自高陵他是开罪因缘得般若智自他不二生死涅槃平等开佛道因缘也若菩萨如是不知者劝菩萨如般若而行故得利益也二句初句无所著行故得利益亦如是不知者知即不为说天说般若今亦不着此知知无所知也无力无非力者第二劝不取舍行故得利益毕竟空故不见力由般若能得佛道故不见力下皆是不取不舍行杵。

　　尔时诸天子下第二明听者得益称叹为二第一诸天得益称叹第二须菩及大众共称叹初二第一诸天欢喜供养悟道二佛破转法轮说于般若初四句一欢喜谓意业二供养身业三发言叹为口业四出得失之人即是总释欢喜供养意也由来云第二时教引此为证今问汝引诸天见第二时谓是第二时教者佛下云非一非二转何不引证非一时二时耶答言佛是以空遣有不引者亦诸天以有遣空故引若言空是遣有有不遣空亦空得破有有不得破空空有乐不得相破亦㸦相遣也又思益经汝□第二时亦云见第二转岂不违耶又法华□□中举昔小以对大叹岂是第二时耶有人解云始闻一悟为一转次中复为二转也乃至百悟为百转也今依论不然诸天见昔初转八万诸天得无生忍陈如一人得初道故是一转后见无量百千诸天得无生故是第二转也问昔转小轮今转大轮何以相类答若取显示教昔小今大则是小为一转大为一转若秘密教昔即是大故亦无量人发声闻心乃至无量人得无生忍补处等也故昔转大今亦转大故相类也有人解云从请说已来至始悟道也前请说中雨华及三叹者此信悟耳未得无生故文不列若得无生久久列数不明数以未得故也今始得证悟无生也论云初说名定实一法相因初转故乃至法尽皆名法轮大本云如来口说皆名转法轮也亦例此语亦应初名为教用初教后□□教若初后皆名教亦初后皆名法轮然欲例亦得可㸦例也佛破三句毕竟空泯诸天一转二转之见二用无法有法空泯转还之见说世间生为转说世间灭为还今有法本空故不转无此空故不还一问答总释非一非二非转非还者不破之也自相空故了。

　　次须菩及大众欢喜称叹明般若理毕竟净自相空而能令得无生菩提故不为大造法无叹般若能得无谓自也今叹能得大果前是现世今是后世也次三脱门叹无转无还如前也若能今是后世也次三脱门叹无转无还如前也。

　　若能如是说第三举幻示说般若之方十门一说二教三诏四开五示六分别七显八现九解释十浅易说者或依文或口转教者赞般若令人受持乃至正忆念诏者以智慧证前人前人悟解也开者耶疑□□□解若门闭破除耶品令得悟分般若门开□□□以眼观不分明若指示是非得失分了悟分别者经云略说难解广分别正悟也显现者佛为种种众生说种种求攒不吾毁起令行解说法者说佛意趣以观众生令知轻重解释者种种因缘本末譬喻解释令易解浅易故令作深说深者作浅说难者得易悟亦无说者还成说般若义了虽能作十门说而实无说者受法无所受取证悟者无所悟乃至无福因如此之人始能清净说般若也若有说有受等是有所得说法也四句即为四初明说法次受法受法得悟无生为证证时烦恼断为福因同入无余故无定因也。

　　遍叹品第四十四

　　北人云百度六又言为般罗蜜品文云般罗蜜品今立为遍叹品所以有此品者即是第五叹最后容玄叹□□□行诸行皆到彼岸所以皆云般罗蜜也品九十句为四一法说叹二譬喻叹三虽过叹四得门叹初十七句云度浅者有人云须菩作受浅叹今作无遍叹此一以之义如散华品三叹治受及无量无边下论主云佛上就珍宝门叹须菩就广解叹今广叹般若故有九十句无边者叹般若如大海无边下九十句即是无边义也又云尽断常等一切诸边故云无边佛述者亦是九十句述略明具四句一者须菩一遍叹佛举述如云无来般罗蜜永勉来义名般一遍叹佛举述如云无来般罗蜜永勉来义名般罗蜜佛言无者此永勉去来来名般罗蜜二者须菩就末叹佛就本述如云无烦恼般罗蜜永勉烦恼名般罗蜜佛言处不可得六情是生烦恼处故为本本尚不可得况有末末本永勉始名般罗蜜三者须菩以浅叹佛就深述如云梦般罗蜜永勉□□□如梦般若罗蜜佛就深是梦不可得永勉虚空□□□度也四者须菩以深叹佛以浅述如云无彼岸般罗蜜佛言无名无身故佛举彼岸述此是释成无彼岸义也既云彼岸须识彼岸故举彼岸述成无彼岸也五者须菩以一相叹佛举种种答如云念处波罗蜜佛四念处不可得是也略言五势犹未尽也第二句须菩就般若门叹永勉不等佛举诸法等般若述如法尚文也第三句离门叹谓离烦恼举毕竟空述非但离烦恼亦离一切法故名毕竟也第四不增门叹谓菩萨同上虽彼虽波罗蜜故心无所著有二门人不能坏故名不坏也第五永勉彼此岸叹佛述无名无身故者有人云破无名身也因名身故有无身既无名身岂有无名身今谓不尔须菩就深叹佛以浅述无名身名为彼岸如前释也第五空种□□□出入息不可得出入息由空种今了出入息如□□无所有也第七不可说叹佛据无觉观述觉是言语本也第八无名叹此是名色之谓般若是智慧是名称故佛述有无四阴岂有智慧行阴摄也第九无福叹以般若是三世佛法藏用三印印之天人不能改此是般若三印亦不住无得二印也佛答不可依者不可出伏也不可尽叹者或者谓三世有为法是尽灭今求三世尽灭者谓三世有为法是灭尽今求三世尽灭不可得也不作叹者无二种作一众生作善恶二无情法作如火烧水烂等不对叹者得慧眼不见有众生从今世对后世也次不失叹者不失是不违失若令一切法不违失实相也。

　　如梦下第二譬喻叹有五句须菩初句就能喻叹□□□中不可得者虚实永勉也余四句须菩皆就□□□就喻本答喻本空故喻亦空影者象义也以象为虚以镜面为实以炎为虚以风尘日光为实以幻为虚以术事为实实者为本本尚空况末也。

　　无垢下第三就离过门叹烦恼本来清净故无垢也三毒不能污名不污佛答处不可得六情生烦恼处能生处无故所生无也次念叹者念想观除也次无动叹者住法性菩萨一切论者不能胜一切结使不能覆无常对至心不忧三缘不能动也次无染叹非但爱不能染一切有所得观解皆是妄解不能染也次不起叹者须菩就不起后世业叹佛答忆想分别无者从忆想分别生三毒三毒有业业即身就本答次寂灭离者三毒火灭也佛答云非但三三火灭一切法相不可得即是叹略述广事也无烦恼叹者但初叹得无生时烦恼灭也佛就本断答忆想是本尚空况是烦恼次断般罗蜜者须菩断有漏法佛广答□□□□□□□□出故断也次不坏叹者不坏假名有实相也此是不相离为不坏不坏诸法实有相也。

　　无常波罗蜜下第四就得门北人就此为三今不可前何意是灭观耶何故非行耶后亦尔责持公宜约诸科数之大(云云)今为二初叹无行不成二叹无果不满也无常波罗蜜者非数论有所得无常此是无见无常也无此岸非彼岸故非波罗蜜今云言其无常者明其无有常非谓有无常故永勉二边名度义也论主上说如法性常今说波罗蜜无常者云波罗蜜所缘是法性法性是常能缘是无常此就一义说也然般若具常无常非常非无常等用也念处波罗蜜佛答身受心法不可得岂有苦无常等四如此缘观永息名度义也始是生念处故一切师有非缘非观名□□□般若是波罗蜜者论问言举断法叹般若云何□□般若叹般若有二般若若五度共行能断或平诸行此是有智慧般若佛痴慧不可得是常作般若故举之常般若为叹所以云般若为答也般若复是二万德亦应例法也若以种檀叹檀用无常檀叹以常檀色无悭无施之常檀也亦是体用二般若也十力下第二果德也菩萨行般若助得菩萨十力后得十力也道种不知者论云道种是行始菩萨用法始度众生于大众中缩复问今是叹果德云何菩萨道种是法始耶觉前妄得因中无畏道种法始后得果无畏及佛始从因至果论意如此也如实说亦名如来如实知亦名如说也自姓者此世因岂复身自性成佛也佛法波罗蜜者菩萨行般若故能集佛十力无畏四无碍等佛法也出过一切法者果地法出度菩萨上也。

　　大品经义疏第七
卍新纂续藏经第 24 册 No. 0451 大品经义疏


　　大品经义疏卷第八

　　胡　吉藏　撰

　　闻持品第四十五

　　未依论主前上来三周说竟今第四广说广说者二义一者上三周明义未尽今更明之故是广上三周之说二者上三周已明但是略明今更广说就此四十三品为二段前二十明实慧次明二十三品明方便慧亦云前二十品广上行不行相应不相应义后二十品广上功周能不能义亦云初段明体后段明用二十品初一品是总后十九次第而来今依论上来五品叹法说般若今半品叹人叹行般若人即说般若也上叹法非无人叹人非无法从多为论也。

　　品二初叹人次劝修初三一明信人之德二明不信人失三天主尊敬般若以成叹人天主叹人为初叹浅行人二叹深行人所以叹上闻上吉吉以百句叹般若佛以深理上成其所叹故欢喜言有人闻此法者必久殖三多也古有人言迳耳品一迳于耳必久殖善根闻持者叹闻能持之人也何况受持下第二叹深行人凡九人初受持如说行七人合叹也能听受如说行问答叹八人也闻是般若不惊怖下叹第十人此十皆是举往因叹也舍利弗白佛下第二身子叹此叹具叹十人具举二世德叹如鞞举现德此量叹何以故下举往因释现德叹也。

　　世尊若毁信下第二明不信之人失所以明不信之人先世有目者叹证成信必有目故也问前世既毁应随恶道今云何今世更得毁答此始终为论耳先世毁且受正傍二报正报即阿鼻傍即余畜生等报也二报竟后人身更复续毁毁竟更受苦如初深戒不可毁也二解云前世毁业未深故未受报有余功德熟故受人身故毁也三解云五逆业必次身余罪不定或次身或后身也。

　　尔时释下第三尊敬般若以成人为两初述身子之毁明其既无习因而有不信不足可怪第二尊敬般若以成叹述身子之信义如文。

　　佛告下第二段观修习有人解云从此始是第四大段广说文品初已来是叹人对前五品叹法也所以知是广说者更观学更明习般若义何异序品观学习应修习义耶然虽复广说更无叹众但诸天钝根非一言能晓故为重耳指掌合其得悟也此中更开三三初三者一观二住三习中三者一广事二佛护三结成功德后三明般若行人有上中下今前不同此说就第二段中三初学修二问修三答初中两一述成二正观问序品劝学已观今何故更观答欲述成天主之叹耳天主云礼般若是礼一切智佛述释云般若生一切智故是礼一切智既生一切智则生一切德欲得一切须学般若也次天主问修中二问习与习问住品问住异者习应但问习般若不问余习问住品亦然今问住一切行问习一切所以总问一切行者佛既云般若生一切行故今问一切也第三答中为三初答问二身叹人三须菩提叹人。

　　初答问明人所习法资而段是习法之人也答问为两初正答二重释答二重释答二问总答也以不住一切法为习般若也亦应云不习一切法住般若也复次下第二论主为此义难解故更说不行因缘谓不习色是为者明毕竟无所习始是妙习亦应云毕竟无所住始是住般若也问何故不习色答云色是质碍是有无常等则增长诸见今不习如此见故名习色问应是习般若云何是习色答即如此了悟色名习般若也又意菩萨行正语正业守护身口名为习色着是身口今动舍有所得善身口此正破有所得持戒等人故云不习如此身口色始名习色乃是守身口也净论成戒始是般若戒也。

　　尔时舍利弗下第二身子叹习法之人叹中为两初叹人所行法次叹人之人初两一正叹二释疑正叹三叹三述初甚深叹者身子闻佛答天主无所住无所习始是习般若深入空智欢喜白佛般若甚深也以深故难测量难测量故无量三叹相生也佛意只云色等甚深耳勿信真谛及实相自甚深何者凡夫真谛实相自深耳色等浅故回其心也又凡夫所谓深乃成浅如言有真谛实相绝言语断心行终有此理是有所得故乃是浅其所谓色言浅只不见此色纵迹处所不可得故反成深也普是随缘语也何曾有如此浅深定相可得耶。

　　佛告舍利弗不得甚深下第二释疑时众及身子疑云般若既甚乃至难测菩萨云何得耶既深不可行而行云何利益耶佛益能不行甚深如是行般若也问用甚深破不甚深今用非甚深非不甚深泯甚深故知未曾深不深也身子白佛甚深者问佛前云非甚深今云何叹言甚深答良由非甚深不甚深所以是甚深又或时说甚深或说不甚深无一定相故复是甚深也又弟子者佛意明非甚深亦于新发意菩萨是甚深故叹也不应为新发菩萨说者其人云我若信此非不深非不深般若则堕邪见中故也不应受也我若不信则违佛语故进退为过不应令此人闻也问今人闻般若皆信如什公来秦秦地皆信大乘此是何谓耶答此可皆是久发意人或可此人未知信不皆是盲信不足是语也。

　　释问叵有未受记下第二就譬叹人有七一天主问二身子答三佛举往因述成身子四身子举两譬叹释于人五佛命令重说也六身子受命重说七佛述成天主问叵有未受记闻不生怖不者以身子先言应为阿鞞说新发意闻或生怖故今问叵有新发意闻不怖耶地子答闻不生怖者此将得记不久也问此非受记闻不怖是久发意人闻不怖耳终无新发意人不怖若尔何由得久发意也后云何分新发意耶答只作此言即是引新发意如中论言着空不化既言不化即是欲令受化故作此言也又此中正叹法妙人尊若始人便能解了不生怖畏法则不足可重亦人非足尊也引新发意已如随喜品说今不复明也文处可知五譬为二初是况譬也又四正是譬也况者若人得梦梦中行行坐道场此人尚近道况菩萨实行行者记宁远耶第二四譬大意者略明二义一者为自知得记不久二者他人知其得记不久问何故有此五譬答上既云得记不久今释不久之相也初譬是自知也一百由旬是欲界二百是色界三百是无色界四百二乘地又四百欲界三百色界二百无色界一百二乘地此反覆终譬三界二乘地也他云此经未明三界外事法华始明也今问法华五百由旬不云譬五住地而解为五住地法华何必三界为三百不开二乘地二百耶故知但是离合故有四百五百耳故法华般若左右得相类法华譬五住今亦尔今譬三界二乘法华亦尔也旷野险道总譬世间也先诸相放牧者见大菩萨舍世间乐深心乐般若也问大菩萨不乐世间云何譬牧牛答如遗教经牛譬六根菩萨守护六根不起过罪也疆界者识大乘小乘利益及识有所得无所得两教界也园林者能得佛道无所得万行也城譬三菩提邑譬无生忍十地聚落譬顺忍三十心也贼是六十二见恶虫是爱恚等也安隐者唯未得顺忍无生忍及佛道知去此不远故正观稍成烦恼不能摇动也去正智不远故不畏饥正定不远不畏渴也大海是无上菩提不见山树是得般若经卷修无依得法也春时者烦恼欲灭正观欲生时也故叶堕者耶结便灭也新叶是得经卷亦是顺忍华无生忍果佛道也见树相叹喜者下合中云诸天道曾见佛者见此菩萨如此相故欢喜知去道不喜也世人悟道定人也悟无上任也身体者爱重厌本习是行行已久深厌世间也异母人是诸佛菩萨也前两譬明自知受记不久后两是他知他知中初始行知后是深行知也。

　　尔时须菩提白佛下第三须菩叹人也就中有两第一叹菩萨行四摄行广益众生第二叹菩萨具足修行初中两一须菩叹佛述叹叹佛者上身子五譬叹菩萨佛赞成之须菩闻此故叹佛能善付菩萨菩萨所以有上得记之相者由佛善巧之化故所以叹佛也菩萨事者论云空道福德是也凡夫福慧两无也二乘有空慧而无福道菩萨具空福二道为菩萨事也善付嘱者以未成就之人付已成就人付嘱人也以法付诸菩萨令宣通不断以法付嘱人也佛述中出付属因缘谓菩萨能利益众生复能自行故付嘱也二句初总明菩萨发心利物诸菩萨四摄下出利物事也四摄具足自行化他同事是自行余三是化他也行十善具四摄为说十善即是布施布施具财法今是法施布施也随其所应为赞十善行十善得长寿无病无等即是爱语也现世行此十善得法利益是利益菩萨亦得行十善是同事也。

　　须菩白佛希有下地二叹菩萨具足修行前身子两叹一叹人所行法深故则知人胜二举譬叹菩萨问此深法不惊怖得受记不久也之二叹是叹自是行即是始行须菩上叹菩萨四摄益堪可付嘱是叹化他合身子叹都是叹始行人竟也今问具足者明菩萨修行即是得记人也此中虽不作三十心十地略明菩萨始修行义问具足者叹菩萨修行究竟即是得受记此中虽不作三十心十地等叹略来就一般若中具叹始终于义略尽也就文为二一者叹人二问法叹人云大功德成就者闻上佛说菩萨具自行化他故云大功德问化他云何是大功德益菩萨欲尽未尽劫后扁度度四生时长心大故有是大功德又云益众生于菩萨了非亲属人不贪利又不求恩而能度之故是大功德也云何具足行第二问具足行北人及云师分此文于义不可直问益因修于文义皆并也论云具足诸菩萨得十地坐道场行诸法不增减不见有颠倒可灭故不灭灭不见正观可生故不增如坐道场观十二因缘如虚空不可尽也次须菩叹所见不可思议者论云须菩闻具足行惊喜不能自安故云不可思议也次佛述云色不可思者良由诸不可思议故不可思议智也如中道不生不灭故发不生不灭观次佛更泯不可思议也前泯思议今具不思议也可曾有不思议生不思议智也后泯境智也次须菩问虽能信解者论云须菩于般若不得依正处如设大海真置不可思议已叹行信解说此不可思议非思议不思议谁能信解者佛答久殖三多故能解信此是始行中久发心人也次闻久殖三多之相佛答勿作有所得分别即是种无所得善根即是久行行即是与善知识相随合三多为一也白佛甚深者须菩闻佛释久殖三多能信深般若得利益更作二叹一甚深二珍宝聚如文也。

　　白佛甚可怪下大段第二前四十品明般若妙义此云至成辨品诸天子去是不远义若还本处正有四品物涉六品明留难所以明者世间之宝尚有贼难出世法宝亦有内外诸难故明此留难令二见而不随又上来示正此章示邪非正无由识邪非邪无由显正佛恐邪正不能分众生不能取舍故今开示也又巧识邪即是正下六处魔着宝际中无方便学无所得般若成有所得故正即成邪也又所以说留难者欲识彼行人宜应战惧速修行也由来作四段分经明功德属诸说辨留难属广说此为大误三周通明般若体六通明三周功德今亦通明三周留难不应取大段内小章中论之无广之旨也上三周明般若体三周明功德今亦得三周明留难此品略明留难魔事两过广明留难佛母成办明难不能难也。

　　虽复三周大段为二第一两品半正明留难第二两品半明虽难初又二第一此品略举留难劝速修行得果报第二两品广明留难观而不随也初三地一正举留难劝人速修第二留难虽多不能为难地三明修行之人有大功德问何故中问明留难答曰欲贯一经之前后故也甚可怪如意珠能满人愿愚人谓为不净称为鱼目般若能满众生愿应虚心顶受而人反欲破般若及弘道之人故可伤怪也山中师云般若是得道主卒试可不能随喜而反于中作留难甚可怪也佛述中初述明实有留难所以说留难者试彼行人宜应战惧二叹叹行也一月二月七月一岁者般若部党经即有上中下谓光赞道行等故书之有迟疾也一月书小品得竟小即二十七从正月至七月得竟大品可岁竟可以疑如此也问可以留难答释迦出恶世众生内有恶因外感恶缘魔恶鬼或作疾令不得说般若或人来说法师罪或言不能如说行何足可听或国土贼乱或大名大利或妙五欲引之或可县官口舌等皆是魔也问何故有此魔来答非合由外此难十是众生恶业感之也。

　　须菩白佛下第二明虽多留难佛力故难不能难十方佛力以佛是出三界人魔是三界人佛是解脱人魔是系缚人故佛力胜也又十方佛能一时加护十方魔不能得一时留难以魔通力不及远及也以十方佛能一时加护者以十方佛皆见也所以一时加护十方魔若不相见岂得一时作留难也问何以明难不能难答人疑云魔是生死般若是出世法何故受难故今明实尔所以难不能难问佛力何不令难不起留今起而后灭答恶业故起难佛力故灭难也又若必一心如说行则难亦不起也。

　　舍利弗是中求菩萨前道者下第二明行般若有果报良由佛力令难不能难故受持供养得果报也又二初明行般若故得大果报二明般若随方利益初如文也。

　　舍利弗当两方下第二明随方利益为二第一明三方利益第二明称叹释疑二一方利益即三问何故不说东方答佛出东方于中说般若破魔外道多有众悟道化缘既讫于双树般涅槃般若经从东方往南方从南方往西方从西方往北方如日月二十八宿旋绕四天下也又如日月虽无心而平等利物般若亦尔又如佛无著心故不定住一处般若亦尔故遍至四方也南西二方中略明世出世二益谓离三恶道生天人世间益也增益六度得三乘出世益也至北方中为二初明般若于北方作佛事二明北方广行作佛事异余三方初云于北方作佛事者佛在世及正法五百年得道者多感有佛事合是像法得益者少佛事转少有利钝二人利根人能受持乃至供养具生福慧钝根但供养生福德利钝虽殊因此经得毕苦也白佛广行初问答直于北方广行者四义一者多有殖因也二者北方三方中最大也三者北方有雪山雪山寒煞毒此中食五谷无毒故心三毒不大发心柔濡五根易立也四者东方为初故大盛北方为后亦大盛如灯将尽也若就初中后闻胜劣三方即是东南西三方前闻法北方最后故以前闻岂不胜后闻即北方人根及胜以后闻法为劣以闻法前后胜劣不论利根也北方后闻故劣也即二对问答意即已前般若感弘北方未知几人闻无所得般若信悟不敬怖耶佛答二初明悟无所得者非多行有所得般若也即二能信无所得必有深行愿此为二第一明信无所得人修行及得果二明信无所得发誓愿得果报初如文是善男子功于我前立誓愿下即二文也。

　　白佛希有下第二称叹释疑前叹佛五明圆厶照下若三世异二乘但知八万劫故叹也又如来未曾有知而无知可叹又众生虽无一豪可有而了知了知故是希有也又所以叹者欲证以即是异已世尊未来下此释疑凡两疑两释初疑从上少有人闻般若不怖生既同是出家同求般若何故有得不佛答此人内心求故得余不能尔故不得第二明疑云此人一心耳佛不在魔力又大品云何得与般若相应佛答此人一心云求佛道专为众生故转身易舍也。

　　魔事品第四十六

　　此下第二魔明留难上品虽言魔为留难未出留难事今广出留难事也所以明般若复明留难者前云不说魔罗是恶知识佛今是众生善知识故具示邪正得失也魔者四魔虽内外因果三为内魔天为外魔由内故有外也阴与死魔是果烦恼为因也四魔通云命者也天魔的为欲主亦云华箭亦云煞主死魔明脱命亦为远夺慧命烦恼亦是夺命因缘如由大贪大瞋皆失命又由烦恼感无常也亦由有阴身故致失慧命也问三魔属内天魔属外犹更有魔以不答更有二魔一无情物谓寒热等属阴魔摄也二外道断善根人定有所得大乘学人深着三藏人着世间恶人悬官恶兽等谓是魔民属天魔摄也。

　　品二初请说魔事二酬说为说法中腾前说正二请后说邪答中为二初列三章门次释三门三门者说门二书门三合列受持读诵正忆念亲近章门从说乃至正忆念中一一皆应具十种事一乐说卒起二乐说不卒起三慠慢四戏笑乱心五轻笑不敬六乱心不定七不和合八不得滋味舍去九转相轻笑十共相轻蔑但随其义便或有或无也说中二一乐说辨不卒起不卒起者法师心欲说而口不能言即魔事也所以为魔事者听者见不说或谓法师不解义故不说或谓不得供养故不说或谓着乐故不说或谓慠慢故不说或谓轻众故不说如此等因缘令听者佛惟故不说下释云难具足六波罗蜜者以具先世根钝难具足六度故今世魔得便也乐说辨卒起者其者此乐说复无深义谓有深义不应名若言可相时而坐也次书章门中四义四中书不和合者或书经卷或口授要须众事和合也此中非次云外国员汉本不可得不如此间有经本写被处必就前人受前人许授乃得不授不得或可有能授无所授或有所受更无能授两不和合天魔事也不得滋味者第三章门或言此经前后烦重故无味或言品品皆空故无味也又言未是了义究竟法故不得味也。

　　白佛云何不得滋味下释三章门也前释第三章门次合释书说二门也释初门为两初约有所得学不得滋味二学小乘求大不得滋味今前问答问意云般若是真甘露亦是如意珠何故不得味而弃之耶佛答意明道与俗及圣与凡异故不得味佛答文三一不得受记二不说名字三不说生处不为受记者一者其行未与记则懈怠二恐五通佛及天龙几不见其人行行云何与记便言佛道不足可贵也甫当更尔以不住般若故一念劫退一劫若百千念则百千劫缩知道也所□劫者甫言师始明其劫一劫复始斯经更勤行方便得相应又云补简以其念念劫一劫故后明修行勤补方合也又甫云方方更修行也用百正也。

　　复次须菩学余经第二以学小求大乘般若故为失明有三种人一者下品人出家值三藏师僧三藏师僧教其心三藏法求佛此人了不闻大乘无所得法也二中品人虽学三藏亦闻般若无所得法谓但明空无有义味故舍而不学三者上品人亦学三藏其人知三藏为半字小乘般若为满字大乘而欲信行般若但三藏师僧之云三藏无所不备无德不圆如六足毗昙及分别法义等中是般若八十部律是尸罗阿毗昙中广说禅定解脱三昧是禅三藏本生中难施戒忍进是天四度汝行此六度故得佛般若经前后相违无定相会不可解也汝何须学如今之律师论师毗昙师重此方知亦云只学此三自得作佛也次须菩问何等是声闻经八广法说后譬八合然道品未曾大小在小乘有所得小心中名为小乘在大乘无所得大人心中行为佛道为度众生是大也舍根攀枝叶譬者如人欲得好坚实果忽下枝叶虽有木名不堪用三藏为末般若为本本堪得佛果不堪行不得佛也又举本不畏堕地举枝必堕地学般若故不堕地学三藏必堕二乘地也痴幼譬学三藏人奴客三藏教主人譬般若经就奴客求食决不得食就三藏中求佛亦不得佛此中毁二乘有者净名败种云何今是劫二书般若魔事门兼释说章门及余受持等但以书而瑞也就书中六意约受持亦六初明般若不可说即言语断而书般若时说有所得是魔事次句书般若时散乱心谓起断常有无生死涅槃有所得见般若绝念想而生心动念故为失也白佛可书那者释上书语绝断心行也问意佛虽言绝言语断心行而犹令书当知言心不断故今明不可书成上义也次第四转中上般若不可书故心行断言语绝作无解亦是失也用字书般若复失者此是文书文字耳谓离文字别有实相也次第六意明文字复文复无如净名文字即解脱相岂得离实相而别有文字只即是实相而云文字可书实相不可书亦为失也国土念起者谓此土饥彼土丰或此土小彼土大或此众少彼众多等次钝根人着供养利故不得书为失也次是利根人不着利养魔知其于世间不着故以小秘法与令得新般若也此三事是魔事也。

　　两过品第四十七

　　第二明两过人共有魔事也前既是魔事为品亦尔今既两过前则独过手现也然两不知合既为魔两知亦是魔事如本应说无所得法魔入心故说有所得向无听书云便不和合非魔事合既具两缘则耶言得遂故是魔事也然自在说小乘非魔事说大乘是魔事如佛以一乘化不得便宜已三乘弘之若三根为说一往则缘生傍也故反成魔事也若得无得对之若有得外大小但魔事无品也为二第一多明内魔第二多明外魔外魔之中形声两乱内魔之中师与弟子前内魔中非无外魔成助外魔之中非无内魔成资也内外合说二十六双约次第而判者可为四倒而十四双师弟子不知为魔事次两双偏明师为魔事次五双弟子为魔事次五双重明师为魔事也初云弟子信根发欲听师五盖覆心其人虽解不能如说修行弟子更无余处故就此师受也次师悲心发言说弟子根钝不欲受也次师欲利他方去他方他方或不宜人或荒乱或贼故弟子不欲去十二头陀者师弟二人但有信戒但头陀年有无故不知地正行二善中头陀但是行善庄严于戒行之者得福不行无罪也四圣种中除陈弃药摄余三也若四圣种第重十二头陀下则使也三毒中偏破贪使也一者阿兰若者极近三里极远弥胜为居家烦乱故出家后师徒相结故舍之令身离得心离也食有二一受请众僧食此二人食生爱妨行道故合乞食也衣三二种如上过故合衲衣恐好衣生贪又成偷也次一食亦恐生贪妨道故不合数食也五节量即重既闻一食尽力极啖即致患复生贪故即量三分留也不饮浆亦恐生贪妨道也冢间住令行者见世间死亡苦恼故患厌也又见烧死尸尽灭悟空又见尸不净得不净观来树下住者于冢间得道故皈树下又冢间不得道取是死尸相根树下思惟如佛成道说法入灭皆依树下也于树生贪谓为半舍凉乐此树好彼树恶等又为鸟粪毒虫故舍住露地则空向故观易成也次常坐者恐烦恼贼来故不敢行住不安隐故亦不为也不着食味不轻应生等心次第乞食也俗人多为衣外道戒裸形故佛教但三衣也春秋二时行复须十八物下次言听法者无信者此但名故听耳如即外书又无深信故言无信也次双云说法者坚者弟子云尚不能舍物何能行般若不受师法也次双师不受弟子供养者是少欲师又恐以如贪法故不受也弟子不受者恐不能消师施又恐人云我贪师物此心虽好不成般若故失也次双说法钝根者是诵语法师也下明不知十二部经次第义亦是诵语师也次双有六度无六度者师见弟子是着乐罪人不行六度故不为说不知其人闻反复能行六度次弟子见师不行六度谓师但能所说不知复身得转语如说行又不知师子有读诵利益次得陀罗尼不得者师不得闻持陀罗尼而解义弟子不得闻持而不解义弟子但得实相陀罗尼不得闻持故不能次第诵师得复持故能次第诵而轻忽弟子也次双师欲令书弟子不欲故书者师见罪过故不受法也又师欲化此人为弟子但其是邪见恶人故不受化也一人离五盖一人应离相轻故不和合也次一人毁三恶道一人赞诸天及二乘坏其大乘心亦是失也次师一身者少欲师也次云随我去师云我若去若住承迎问讯能尔者为说弟子性贵质直但求法不能行此事次弟子能承迎问讯师云损我功德而弟子不解师意言师不相耐次师为利养欲与诸弟子言师云何责法师欲至□□□他方或有胜师有异好经论或彼处有父母师僧或彼是本生处师不惜命故言弟子云有身有道身故不去也次师至丰乐处弟子或路远相故至去或爱住处或谓师妄语彼未必好恶魔作比丘形。

　　第二多作外魔形声二乱与大经邪正品复何异耶一明留难二释疑三佛力故难不能难也作大名德多徒众比丘形破菩萨若钝根菩萨即信利根未得观生疑也第二复次二义一者令菩萨要前证空然后作佛岂有不证空作佛耶二意云作佛要须先有中修行坐道场时乃用空也菩萨或信或生疑也似上双起者如似般若闻说也作佛形者小菩萨未应见佛见佛虽得小利而破实相观不佛不众生而忽起佛见故是失如人手捉好宝珠天人耶合求诳耶者故小得大失也又未离欲如人不堪见□□□深心深着迷闷而死也复次多宝下第三释疑云般若云既是妙法应免留难如大福德人当无留难也释云如珍宝虽是好物而多贼盗法宝亦然又般若亦如福德人无留难此是缘恶实如余留难也岂离般若耶非止能留难般若而般若有力遂能令人免留难故。

　　第三从善男子书般若时佛力故难不能佛力由般若前得终是般若力上品已明佛力令难不起今更明者上但明令难不起今具足众行上但明佛力今明佛菩萨力也。

　　此下第二段明佛守护般若故难不能难文三第一明般若能作恩二问相品明佛知报恩三叹般若能成大事初二第一略明般若作恩如求报恩二广明般若作恩而中有两谓譬及合也。

　　佛母品第四十八

　　三义一能生二报行护三能成即教示二慧为父母故净名经云智度菩萨母方便以为父即慧为父母若大论云般若以为母般舟三昧以为父也三福慧父母五度为父般若为母此三双法身父母也生身父母如净饭摩耶也问云何是人法父母答般若能十方佛为父母能生万行万德法父母也他云般若能成万行也今云能生万行若无所得万行则从般若生有所得万行则从颠倒生问云般若能生三乘五乘应是三乘五乘母应是三乘通教若即以化若生三乘三乘通教者若生五乘应是五乘通教也今明此难般若具生五乘人法因果至论正般若非因非果非三非五五一皆是般若方便用若了悟知此三是般若三此无生灭无生灭无大小无大小即识正般若非三五也别遂仰三教三解则失般若如天雨于饿鬼成就丸生灭三亦无无生灭于其成生灭故生灭也问今说三乘由般若云何引饿为喻若此是于缘夫为语也般若三是无生灭三于缘成生灭三如饿鬼也问何故有佛母譬来若上两过品末及诸品中云佛及甚大菩萨守护般若法及守护般若人彼墨生疑佛于法人心无憎恶何故爱般若法及爱般若人今释云非是爱心守护但以般若能生佛佛欲报般若恩故守护身故有此品也初譬中云母中得病者谓留难也有内难外难有情魔无情魔如寒热等是无情等魔也此是众生病故般若病也合譬中二初明佛恩守护供养般若也二明守护行般若人法四明出生三世佛为般若有此恩德故守护般若也第二守护人如文也。

　　白佛下第二广明般若作恩为二初一问答明般若作恩次叹般若甚深明有能信之人即信般若实作恩初前问次答有四第一举法问人第二举人问法初三问云何能示世间就心问劫四问云何诸佛说世间乐其言说四问从二文生上云般若能生佛能示世间今开此二为四□能生与后生为两所以开能生后两者为能生是因从生是果能生是法从生是人故也所以开示说为二者师云此有人法不同若有能所如人为能说则般若是所说般若为能示则佛为所示经文云般若能示世间故云示也佛菩提说世间故云化也此意明般若是能示能说般若是说所故佛是二尔故言示也佛言佛说世间也而复言示就心枝言亦不相违也佛答中论但答三问不答第三问以第一门能生第二从生此是同故答能生即答从生也余二义异故别答答般若能生佛问如文也须菩提诸佛说世间相下略第四问也。

　　次须菩言下此去广答第二问兼答即四问须菩提先双牒说示二问次正答第二问即是兼答第四说问文三初明般若能示佛差别无差别即世谛第一义谛次示佛说无差别差别即第一义谛世谛第三示二谛平等同一如也但示第一义则堕空见中但示世谛则堕有见中但示平等则堕不二见中合先示空有有空不二义次示有不有有空不空空不二义如此识教悟理发生二智故得成佛也初如文。

　　复次知众生心所行下第二示第一义谛文二初略明知众生心所行次广知众心行前明知其无所有今知无所不有此是无所有而无所不有虽知无所有实故云无众生名此语须论之不得作有无历别解也。

　　复次所有众生名数下即二广明第一义世谛为二初总列三界次三界十二心一摄心二乱三有毒四无三毒五广六大七无量八不可见九出十没十一屈十二申总此十二心为二例初别释八心二总释四心八心一一皆三标释结初标如摄心乱心如文须菩提云何知下第二释前疑次疑有二意一者佛常行寂灭空云何遍知众生心此以空疑有二云佛一心云何一时遍知一切心此以少疑空也诸法相故者此举七疑释知也始因法相即七难初心法相知即诸法实相者未曾有体悟中道实相用此中道智慧知众生心若外道二乘着二边无此慧故不能如实慧通智知道也皆悟诸法无常以无常慧故故名尽也三无染以悟无常故名无染四灭用世间道伏灭诸结名灭五断用无漏断结也六寂灭七离断结已后去说法如涅槃寂灭离也论主此释约六种心从浅就深释初一心就实相慧释也若直约佛地七心皆是实相名谓无染乃至寂灭也初两用七义下皆尔但下略也无量心者谓四无量心亦云缘涅槃无量法名无量心也不可见心者坐禅人谓心可见如净珠中瑕故今明心不可见但知此不可见心耳下云五眼不见心者天肉二眼但见色不见心慧眼见涅槃亦不见心法眼入实相不见心佛眼亦尔也。

　　复次出没屈申第二总释四心为三标释结所以总释此四心者便是诸外道所计上八心通此中十四句常无常为四句边无边四及一异为十如去等四故是十四即十四难也持公初常无常为过去见也边无边现在见也一异通三世如去不如去未来见也今谓此释是为大误不识经及大论亦不解中论大小乘及邪正等义今依论主分此十四为二部十见总明见体次四见别明未来见也总明见体为二初八见正明见体二一异两见明见等也问此十见云何是见体答外道计神体是常无常乃至是边是无边计神与身一异故是见体也问十见明见体三世中是计何世答主云总计三世中神常无常非是别约世也何者过去有神亦计常无常未来现在亦尔也边无边亦尔问见体不出常无常无边常边无常何故复明边无边答边无边未必配常可常无边未必无常彼计神一寸二寸等是有边而是常也前四句计神体常无常边等四见计神大小广狭也计神常者谓古今一神而修施戒者为神变后世果枚也计无常者神与身俱尽但为现世名利故修施戒也亦常亦无常者此人计神有二一粗二细细神常粗神现有所作现有所作身死时粗神即灭也非常非无常见上二过常则无罪福无常则烂坏亦无罪福故不可言常不可言无常但终有此神也及世间者三种世间中此是五阴国土世间亦有四见如神也问神四句不可得复无神者六种世间亦四句不可得亦应无世间答论主云不例神四句不可得明神实无世间常无常四句不可得不无世间如语盲人云绳非蛇子非是破绳也神有边者有解云边是始义如微尘世性自在天等是万物始故名边也又解神在体中如芥子如果子或一寸大人则神小是色法故有色也无边者如虚空故无边得久处能觅苦乐也亦边亦无边者二解一云神无边国土有边故言亦边亦无边二解有神有边是色法如上说国土则无边也非无边者见上二过而终执有神也国土四句者神句二解一解云上下有边八方无边二云上下无边八方有边也无边者推云若有边则有始有始则无因因便破涅槃道故国土无边也亦边亦无边者云总上二此上下有边八方无边故无边也见上边故非边非无边也是身是神者分折此身神不可得故知即是也又受苦乐皆是身故复是即也身异者申五情引不可得亦尔凡夫所见神者明见故神异身也神身一身灭则神灭是身是见神异神灭神常是边见也六十二见以断常有为本者示根本乖中道故也如去不如去者论主上无常等是总说三今后世有无事要故别说也如去如人来此间生去至后世后世亦尔有人言先世无所从来灭亦无所去故云不如身去神今为人灭后神去身不去故云亦如去见去不去过故而终言有神故非去非不去也此中释外人四计义第四计见第三亦如去不如去之过及不作亦如去不如去之名执而终二二有神即是非如去非不如去计也此十四句约五阴成二十六十二见常无常约五阴二十边无边约五阴二十如去不如去亦二十六十一异为六十二见也问中论涅槃品及邪见品皆云常无常为过去边无边为未来与此中云何异答中论是约世别明之今此中具总别常边尔总约三世如去不如去别明未来而具有三世义如去从未来而具三世义如去从未来现在从现在至后世名为如去此语具三世也下句亦尔也问中论何故约世明耶答中论云我于过去为有为无是常无常见无者明现在我于过去本有则常见现在我于过去本无则断见故约世论断常也现在我更作世论边无边也未来即无边见不作未来即边见亦约问中论明未来边无边与经中如去不如去何异答如去即是无边见不如去即边见亦如去亦不如去亦边亦无边亦尔但语异而意同故中论但说边无边不别如去不去也问经具说常边八句后如去不如去四句中论何故独不复□如去不如去答已如前说如去不如去犹是边无边故不须更说也问若尔经中已说边无边何故更复云如去不如去答经中具明总别二义常边等总明三世神体如去不如去别明未来欲摄一切见不出总别故具出也。

　　复次佛知色如相下第三明示世谛第一义皆是一如也所以有此文来者上明不二义故开世谛第一义皆是二不二义故皆是一如也又进对上十四难起由凡夫外道不识一切法皆是一如故生此十四邪见佛了一切皆是一如皆无有十四见也所有相如如相义如即世谛相即第一义亦云生灭无生灭相也亦有此义俱今文如相者示如之相貌耳。

　　白佛下第二段须菩开上一切法皆如体悟如故名如来所以欢喜叹般若深因明能信之佛述如文也。

　　问相品第四十九

　　此下第二明佛知般若恩报恩也品三第一明般若相二明佛知般若恩故报恩也第三重明般若能作恩成上报恩义也。

　　明般若相中有问有答后诸问作作名云问相品也初四一问相二答相三悟解四述成上来已处处明般若相今何故问相答一云此是后集天众未闻故问二云犹是上座众而问者望前品明般若能示世间相未知何者是般若相故问也二者上来种种门明般若或空或有或举般若果报或明信毁诸天根钝不得般若定相故今问其旨皈空相也三者般若深微唯佛乃穷问其相也佛答中四第一明般若无相相亦明无说说义二亦明无说说义三明无明明不可惟四明无相相非起作初如文也世俗乃说第二明无说说诸天疑云既其无相应无说佛遂应有相故今明既相无亦不可说但随俗绝名相中强名相说也此中就不说明二谛二谛具四句问说为第一义今世谛但说谛亦说第一义耶答说于说于可说则是说世谛若说不可说则说第一义也问第一义不可说云何说耶答他云空也世谛说第一义今明第一义是说不说世谛是不说说亦第一是说不说故所以世谛所说法不可说也诸天子是诸相下第二明叹此无相相不可破坏也人天即是相者释不可坏也明人天即毕竟空故则是般若相破般若邪相不能知者明四句皆无故无可相破也所谓知知者知法明无境无人结此三故无四句也其人即是般若相故不能相破今天人非般若相应能相破若求此相不可得何有非有欲破般若假令于后成非相亦不能破般若相如盲人不见如意珠口言非珠珠岂可非也作下第三明般若非起故不可坏救释成可坏义譬如有人问虚空相者释成上非为非无为非漏非无漏非无等若有相则是为无为漏无漏无漏良由无有一豪相所以百非也又若有相则可作良由无有相故不可作亦释上不可作也有佛无佛性相常住者疑云既不可作佛应不能说般若佛今为众生说般若相即是佛作般若相故释云有佛无佛性相常住佛岂作耶第三诸天悟解第四佛述如文。

　　般若是诸佛母下第二明佛知般若恩故报恩也不识恩是耶见不善中最重知恩是世间善法最上故报恩也须诸天疑般若无豪相不可得何尊敬耶故云佛是三界尊尚敬般若况余人耶三疑云佛心无所著何故爱敬耶释云非是有着故爱敬般若但深知般若能灭戏论能开三乘道故敬爱一切法无作相者此文会余经余经佛不作又上云佛知作作人两相违故今明余经云不作人者无有人相故云不作人也非不知恩故不作人也持公云余经明佛自然人今云佛以般若为师两相违故会释也今明论不作此释如向明也。

　　复次佛因般若得一切法不生下第三重明般若作恩成上报恩义问上佛母品已明若尔世间相与今何异答上义耶明示及显正明乘对耶明示者九十六外道乘常无常等十四义般若不示如此义显正乘者示五阴不生灭乃皆是一如今品但明显正乘故后色至一切种智示此诸法始自无生终及独空也此中文次第因修而来也初明佛因缘若得不生般若能生佛故知若生佛是无生生佛住般若是无住住也须菩白佛无知者此叹般若乘佛义诸法无有知般若云何独有所知能乘佛答明前者一切人法无可得无所知故无所不知下明不乘色此明无所乘不乘汝云何言无所不得示若有所示不得无示耶复次五众世间空者上从示义得成今始正明示义也从五众至种智皆名世间者以知是世谛故名世间知世间知此皆空故名出世间第一义也知世间空学世间空者人谓人爱着法故说般若示世间空非诸法实空故今明佛实知诸法空故言空也思惟觉分别空者佛非是外从他闻世间空也口说空内心思惟分别推求故说空也不可思议明会皆般若示世间空便作空解故今明世间未曾空不空常无常等故不可思议也佛不可思议故离一切见名离也以离一切见故绝言语断心行故名寂灭以寂灭故毕竟无复遗余故名毕竟本如来此非是破法故明性空明此性空无法亦空故次无法空既空有法亦空次有法空十八空皆相待故说空此是有法可空因因名今独无相待无空无不空故说空此空不待空不待不空问无空无不空纯是空此空空此即是待空云何是无待答本无空不空何所待即问与无法有法空何异无法有法空亦无空无有也无法空空此无法有法空空此有法今无空不空故无可待也问若本无此空不空故名独空者性空亦明本性空何异耶性空从诸法本性空今无诸法无不诸法也问独空但无空无不更有所无耶答独空品空绝待义一切皆绝百非不能非百是不能是能是所不能是非是亦不是非非所不非百非亦不非不知何以因之强名其空故名独空无一切伴故名独也问何以知尔论文云是独空亦名涅槃法性岂绝百非超四句耶问相待对不待待既是不自绝待应是自答待相是不自则绝于自绝待则绝自也不生今世后世相者微后示中道也断见外道但计今世不说后世常见外道说今世后世谓神从今世入后世也此二见是断常般若不尔也示中道者虽毕竟不失罪福故不生断见虽罪福不失而常毕竟空故非常见也。

　　白佛大事起文第三叹般若能成大事由般若能生佛岂非大事耶第三一就果门叹二就因门叹三总就人法门叹初三第一叹般若能得胜果二释疑三疑除修道须菩先作五叹者须菩闻佛见说般若相故欢喜称叹也佛述五叹合此是文字般若中具说一切因果故文字合受二者观照般若含受由般若故诸行方成不由般若诸行不成成由般若般故故六合也三实相含由了实相故诸行始成了王譬佛事喻教化众生土是化众生土是化众生处也由般若方能化众生众生不以般若化亦不成化也经意国事委付大臣亦诸行委般若能成办此据自行也不取不着下第二举不取着释成含受由般若无所取书故方成办诸行若有取着何能成办诸行耶初取名取取深名著也问若因修不须科之也于意云何者汝以智慧眼见色不取可着不能须菩答佛以智慧眼见无取着不见取着不佛叹之汝未得一切智不见取着我得一切智亦不见取着故汝可叹也尔时诸天子下第三双叹人法三初诸天叹人法二佛述叹三颂解重叹各还本处初中先叹法叹人叹法者从问相已来诸天致问佛广叹般若能成果德能成自行合叹之也能信是般若下第一叹人之中初是报重叹大千小千人智断不及菩萨一日依般若观行也何以故下释不及云信法二行至罗汉辟支佛智断智是菩萨无生忍此义难了既云是菩萨忍则无优劣若有优劣则应不是而今云是而优劣所以为难是者菩萨亦观无生名无生忍二乘亦观无生故有无生智及烦恼断故同观无生所以言是也优劣者菩萨无生是实慧即有方便慧二乘观无生但有实慧无方便故慧劣也实无方便转二乘既无方便亦不成实慧菩萨既有方便实即是实方便故菩萨两有也但分与二乘有字子实慧也又二乘观无生无大悲菩萨虽观无生有悲二乘观无生不广修万行菩萨心无生心广修万行万行皆无生故优劣也论更以一义释之二乘菩萨但有始终二乘始于燸顶终于无学菩萨始于无生终至于佛地今以二乘之终是菩萨之始故优劣不同也师云须进即退论主自有不异异义故是菩萨作无生灭观二乘作生灭观自有异又异义不是是故二乘亦作无生灭观菩萨亦然问此为二初大事对众叹大事起者谓般若能灭大苦与大乐又能遍拔六道大苦与六道大乐名大事也不思议事起者此下四叹皆就果德叹不思议谓四法是也一对众生长[穴/侵]如来独觉故名佛也二体悟般若如过去佛成名如来此土同诸佛也三自然简声闻声闻现世从他得觉佛则过去行因现在自然觉了四简缘觉缘觉亦过去行因现在自然悟无一切智也由般若故得四种不思议名不思议事起也不可称事起者三义一者般若定实相甚深极重智慧轻薄故故不可以轻薄智慧称深重般若也二般若多智慧小小不可称量多也三常无常空有不能称量般若不可称也无量者有云称即是量有言取相名量般若不可取相有所得心量也又凡夫二乘菩萨此三人智慧不能量般若得边此释般若则非是因也无等等者一切法中涅槃无等般若能令得大涅槃故与涅槃等二者佛是人中无等般若力能令众生与佛等。

　　须菩白佛但佛下第二释始学之疑始行人谓四种不思议余一切法非不思议故将果地四法例一切法不二故知未曾因果亦不曾众生佛也。

　　第三疑除悟道如文解云此品多明不思议事闻者多生信敬故白衣得道多而白衣信根强慧根弱故得道虽多但得初道出家人慧相强故得罗汉也男女而论女人惑重故得道少男子惑轻故得道多四者此中不正说得无生忍事故大乘得道少小乘得道多也又无生忍难得故少小乘易得故多又一乘义遍释四句皆是悟道因缘不同也贤劫得起者二解一云除贤劫四依余佛与其记二云释迦与其记往余世界佛应非前释也。

　　成办品第五十

　　第二叹般若成办因行故以目品此章二先须菩五叹二佛述问以五叹今何更以作五叹答般若甚深故重叹无过如王闻身子喻闻闻无厌足也又上叹叹般若能成果德今五叹叹般若能成自行以重利益故重叹也。

　　佛述中二初就含受义述成五叹二举不取着释成含受初三法譬合受者论云一经即两种二乘为一种二乘答亦得云两为是但十二乘是生灭观大小乘是无生灭与菩萨同譬也若一种二乘有与有夺夺之则云是生灭观与之则云行无生灭观佛述及领解如文尔时须菩白佛下六十六品三章三十五品明般若妙义四品明留此下总五十品半经明信般若人得下论主退品生起三段云初说般若魔来破般若今明信受般若人也初两段明般若法法法有邪正妙义显正留难是示邪以识邪正耳耶故信受般若但信般若人必有相貌故须明信德相也又上就法门明般若今就人门说般若法中明邪正两法人中上三人叹人为两从此文竟不证品中须菩提菩萨不舍一切众生说必是愿十一品经正明三根人信般若体之相貌第二从不证品中菩萨作是念我不应舍一切众生竟度空品下唯明三根人依信修行初文为两第一此品略明三根人信德第二从譬喻十品领经广明三根人相初明三根信根即三也先问次答往生信毁及此品凡三句异者往生身子问习应般若来往生之处闻至果报也信毁身子问信人因果凡四句一问问果二问问因今此中须菩的问信解般若信人因果不问往处但问果不问因也此总问信经初已来二段般若者所从来处也佛答为二初明三根人信相第二总明中下二人为失初明三人为三初答上根人三处来二答下根人人中来三答中根人亦人中来三人异者上根人具三谓闻及解亦行也中根亦闻亦解不行也下根唯闻不解不行初人三处来如文也往生品明三处利钝其利钝天中及他方来则利人中来则钝今此中明三人信解而不判其利钝者为上品已明利钝故不烦文也复有菩萨先世虽闻不明中事第二下根人也复次先世虽闻不行不明中根人也既其先世不如说行故不得久信也若求佛道下第二总明中下二人之失。

　　譬喻品第五十一

　　此下第二十品广明三根人行相为二初四品明中下二人行相从不退至不证品中明上根人行相大判如此耳上品先明上根次及中下从深向浅今先明中下后明上根从浅向深又天来应尔前既略中下接次即应广明中下也四品为四第一此品举法譬劝中下二人推失修得第二知识品观中下根人凭善知识习妙行第三超智品明中下根人者标大果第四大女品明中下根人如如而学。

　　初二第一借喻以明得失二者法说广明有方便义从初段为同云譬喻品有四譬第一譬明依二慧不依二慧故度生死海不度生死海第二譬明得二慧未得二慧故得诸功德不得功德譬第三明得二慧不得二慧遂本愿不遂本愿譬第四明有二慧无二慧能至佛道不能至佛譬初得失双开双合白下三譬得失名开初譬先为失作譬次为得作譬生死为大海行者身船船坏是无先至时也不取物者不以般若及方便心修行护水死者舍及得天人果报也此犹是大经有所得者二十五有也次为得作譬如失下双合可见第二瓶譬先作失譬及合瓶譬菩萨道未得二慧火烧故不热不能持六度功德至无上道也遂归于地得人天果地还合同凡夫也次明譬及合如文也第三得二慧不得二慧不遂本愿遂本愿譬前明未得二慧永在愿譬及合𥝞是菩萨道未得一慧乖治观行心也实物是五度𥝞与物各异处与本愿永或得人天果义堕二乘地亡大利谓一切智也第四者病人是有二慧无二慧至佛道不至佛道具六十二见为老具百八烦恼为病从三界床起我当作佛二人即二慧方便实故不著有实方便慧故不着空不着空不堕二乘地不著有中凡夫地无二慧故或堕声闻地缘觉地为十里二十里也问此中就得失为论应有八譬得失合论应四譬云何五譬答论开老人一譬为二段五也问信忍等云何是耶答有二菩萨一得深悟无二未得但有信忍等也信行六度等为佛虽具信忍净有深有浅故须深心四事因缘欲得无上不欲余故说欲了了知佛道为大利余世间为非故说为解欲解定心故内能舍为舍故行精进故说精进也。

　　尔时佛赞下第二就法说名明方便无方便合舍无方便得有方便也无方便二义一者内着我二外着诸法也守二义一者实慧方便护合不堕无见中方便实慧则不堕有见中能遮二见不起名为破也又福慧二护五度边得福般若边得慧二事圆故不失佛道前云何菩萨事谓空道福慧道凡夫无空道二乘无福道也。

　　知识品第五十二

　　此下第二观中下根人凭善知识习成妙行善知识二谓人及法上品示得失是法善知识今是人善知识善知识三品上是佛欲灭四依三是凡夫人中能说无所得大乘法者是也法中谓大乘正经大乘正论大乘巧说无所得义疏亦是上中下三品也品三初依善知识习成自行二依善知识习成化他行三二行既成出信解人相也。

　　先问次答答中善知识先示其小大合其小大善根莫问三有及二乘令向佛道次示其得无得合脱有所得回向下广出有所得过令其舍之。

　　白佛希有下第二明习成化他行先叹次述述中前列九门次释九门安隐者能破烦恼故令得安隐也第二乘世间自有虽安隐未必乐如人报苦乐虽能治病而不义复次说乘世间也云救世间者众生内为烦恼罪业所遂外为魔民所遂唯佛救之余无能救也四世间救者归者众生身以苦烦恼归誓佛能令离之五世间依者余一切有为颠倒人法不可依止虽佛可依止依止故为其说无依法令悟也六究竟者为众生说法实相是究竟自余九十六术皆非是道化七为世间门者非是涅槃四边即是四流令离四流永置涅槃门上也八将道者佛以心八正道引众生置涅槃门者名为将道也次释第九归趣广者论二义一者趣是九会法归故广释二者以后广例前亦广前略例后亦略但㸦文此中凡二十四类也一切法趣空者一切法皆毕竟空也非趣非不趣者一切法无趣空则知诸法不有不有故亦不见非有故非趣不无故非不趣也是趣不过者过名出趣无所出法性实相者恣言何必趣空亦可方法趣余处故明纵空更无异趣也此空是道之别相名也又众生心多异趣趣三有二乘及九十六道乃至心终有所趣向故今明一切法趣空趣空者令心无所趣也一切法趣我者多音诸法趣无生不趣我言我异无生故今明趣我我即无生我即是道下诸事皆尔也。

　　白佛谁能信解下第三明二行既成出信解人相所言三毒断离者悟无所得人颠倒亦薄无得观强耳非常断也得无生现前时断也。

　　趣智品第五十三

　　此第三明中下根人者标大果文三第一明由般若故趣萨婆若果二识验信般若人相三明能如所验释法不着秤顺萨婆若也。

　　前问次答已上明非趣不趣今所以问趣答趣着以明非趣不趣乃是趣道耳故见趣不趣皆名不趣如对苦明乐来是如乐非苦非乐也又上破诸外道言有未来法趣现在现在法趣过去故云无此趣不趣耳今菩萨无所得因不趣三有及二乘三有及二乘皆是有所得因此无所得果也又亦得手禅上有趣今破无趣令离二见也初三意一明趣因行果二明趣化他果三释二趣意初问答如文次白佛一切众生归趣者明他趣以菩萨得此悟故为众生归趣也修般若后第三双释二趣趣般若故二趣成也佛心疑云应修方趣种智然后为物归趣云何乃言但修般若故释云修般若是修一切法也一切行由般若乃成也恐物言有般若可修故言无所修行者外无法可修故言无所修心内能修故言不久修也外行及内心皆可破坏故言坏修即是释无及不受修意也。

　　尔时佛告应验出下第二验得外人相上品坏说其人相今更令验之若心有所著则非阿鞞若无所著便是也以名相试之一无所著无所著者于般若观尚不着况复着缘耶此即缘寂空观空施义也二因证不随他教在家人着五欲出家外道着邪见此二人言此皆是虚妄救不堕之乃至佛身来说异法亦不信也三者虽未得道不随三毒所引四者知善法味故常不离六度五者闻深法不怖欢喜受行如飞鸟闻香则怖孔雀大鸟闻则欢喜而儛也次出往因释成第五相也。

　　白佛下第三明能如所验于法不着便能随顺一切种智也二初明随顺种智行如文白佛以空随顺行何等法下功一出所求种智相也此文有二初明不行一切法何以故下正出一切种智相也无作法无坏法者明一切种智是无为法不可作无作者不坏可无坏者也不从六道度中成亦不去其佛法中名不未去有为法是虚妄故不住无为浅无忆想故亦不住故云不住无数者五阴和合有六道数破五众相续故无六道数无量无量故言语道断种智如此登可以行色得之乃行一切法得耶故言不行色乃至不行一切种也何以故色即萨婆若下既不行一切行云何得一切种耶即释了此色即是也。

　　大如品第五十四

　　此第四合中下根人如如而学具成上三品以如如而学故是有方便不如如而学名无方便如如而学是近善知识善知识亦教如如而学亦如如而学起一切智不如如而学则例趣愿也成论师明如是真谛理遍即万法故言大如但如是顽境非是智慧北释论师亦云如是实相般若亦是顽境此二如皆言非是善法地论师云真如佛性法界真谛故如是智慧但非修习而有古今当定今问若智慧何因说为学此非慧何由成慧耶答是因体智慧古今当定者复随外道自然义今明如何曾境智亦何曾大小为物故强美为大为物故随缘境智也亦对中下小如名为大如下如谓地坚水湿等中如谓苦无常等上如无生灭等今明上如故云大如亦如何曾有三耶假名无三说三也。

　　品五第一余前人叹菩提甚深二叹甚深三明得失四明菩提难易五明修菩提行初叹菩提甚深者上未明色即萨婆若故今前叹菩提甚深菩提以甚深者由如甚深正遍知甚深耳故叹如甚深愁一如无二有悟有还者良由学有得失故第三明得失愁行有方便故菩提易得无方便故菩提难得故次明菩提难易也既识菩提难易故修起菩提行第五明修菩提行。

　　就初段为二第一诸天叹第二须菩提叹诸天叹中为两第一甚深叹无二受无舍叹也初中先诸天闻佛上说心信次发言叹发言叹中二初作甚深叹二释叹释叹甚深者诸天闻佛上说心信但智慧不及故言甚深也一切世间不信者小分一切也有所得人与般若相反故不信也微妙寂灭智者能知如幻听品中明四种人能知谓下中二人小乘中二人也何以故下第二分上品未成甚深叹也第二佛述中先述甚深第二释叹次述第一甚深叹佛初成道乐哩然者若是生死涅槃二法及净不净内理佛即应说之何事乐嘿耶良由未曾生死涅槃不曾众生佛真之与俗不知何所言以乐嘿也即分此上闻成上如义也而今说生死涅槃开真俗者无名相中引导众生强说也何以故下第二述甚深叹中此初两何以故正释常乐嘿然诸天子如虚空下广举法譬叹甚深也刹时诸天子下第二无受无舍叹先叹次佛述诸天闻所说知此法无一豪可取故作无取舍叹佛述如文第二须菩作四云此法及人情今叹叹一随顺叹佛及诸天闻叹者随顺也二无碍叹三无生四无处所知如文也。

　　是时欲色诸天子下第二叹如甚深为二第一就十门广明如甚深以辨随生义第二三圣共明如体虽彼诸天所得心明不生义初中先叹为佛子论云五佛子四果并法位菩萨此五亲禀佛生故名佛子缘觉因中禀故果不禀故故非佛子也亦出无文佛可尊故又非子也三种菩提中明罗汉辟支佛是菩提菩萨非菩提菩提是无学智菩提未究竟故不与菩提也五独菩提唯佛菩萨菩萨为用佛菩提为果也则二乘非菩提二乘与菩萨皆菩提故是前为三句也大经云二乘是野干子非师子师子者此是有所得二乘非佛因故不说也今可具二义一者二乘人通禀佛教佛教生皆名佛子二者须菩提是般若声闻大小之以皆是般若用皆名佛子也论又云共三乘般若与二乘共说故二乘是佛子不共般若唯菩萨说则菩萨是佛子声闻非佛子也次须菩提以十门明随喜如生释诸天从佛教生义从佛教生者此是随佛生也大意欲明三乘六道同一如若悟如而生无非佛子又佛如须菩提如不异则知天性相关称为佛子也十门如文过去不在未来中者非是将过去如安置未来如中论云如空不在空中住世过去即未来如三世皆一如故也动地证说也尔时天子第二三圣共明如体离相破诸天着情也先诸天叹即是着心谓菩提非皆慧令一切法皆如佛法故皆如以辨随生义诸天心尊贵此如故叹也次破着中三圣破时众悟即四段初须菩提以四门破二身子就因果门破三佛述身子破四时众悟道也初四门破中先以四门破以何以故释破就色开即离二门明众义即色无有须菩提生次就离色亦无须菩提生次就如亦即离二门明无须菩提生义先是世谛即离次就第一义即离俱无生也何以故释二谛即离俱无生者良无有随生人无有随生法凡论有生若不人生便是法生人法无从何物随生也次身子就因果破者名为因如为果论作说因色故得如如是果也色尚无虽无所生未明无有能生之如故今破无有色及妙何处有生即破无所生耶无智无能生即无境如此境智如不如毕竟不可得众见寂灭如名为道故下时众得悟也佛述及时众道文处可知问此文前后相违前言是如是实法后言色尚不可得况如耶答不违也良以色与如皆不可得非如不如始是如耶。

　　六十菩萨下第三明得失法譬合法中先明失次明得中前及料简如文问六十菩萨学般若成二乘有闻般若成菩萨不答文中列应有也上来明三百比丘得无生乃至诸天人以得无生亦通得是也此如服药成毒也可具四句闻大法悟小闻小悟大闻大悟大闻小悟小也问闻小悟大出何处答中阿含受弥勒记观岂非得悟大与记也问文云行别异相故得别异果何得余处云一切二乘贤圣皆以无为有差别答论云佛此中出六十菩萨先世作有所得行也当其今世证罗汉时亦得无分别证有菩萨不远离下第二明得也大鸟下第二譬也此是失上圣翅鸟咒在舍摩梨树上如人间之鸟雀为也此鸟不来人中者其食龙翅头出毒扇人眼失故不来也鸟譬菩萨大者喻广劫行行无有二慧之翅三十三天喻三界欲飞虚空喻佛法毕竟空无翅欲飞方便行毕竟空也以无翅飞则堕土地受若死等苦及以痛恼无方便故行空无相堕二乘地堕罗汉地为死堕缘觉次死失菩萨愿为痛恼也合譬中三初具合得失二身子领解得失三身子结劝恒沙初者合大身也远离般若及方便合无翅堕罗汉合若死等苦也有菩萨明不远离明得文次身子领解及结劝如文可寻也。

　　尔时诸天子白佛下第四明菩提难得文六初诸天子明菩提难得二佛以身子为证虽难得我亦得三须菩云易得四身子从易得五佛赞成六释疑天子云难得者六十菩萨旷劫修行而堕二地故难得也文诸天自释难得应知一切法实无一切法此是二慧难成而断常易起故难得也第二佛言我亦得者虽复难得而我是亲得之人汝勿言难得不得求也次云易得者佛约无方便者为难今就有方便故为易难易出缘菩提未曾难易生死亦未曾难度易度如四百观中说也第四身子难易得义现疑见六十退还又佛上大明品云我以佛眼见六十方发菩提心一人二人住阿鞞也云何言易次须菩四义责学退人谓即色离色即如离如竟无退法令谁退耶以见有进退故是退以耳若知无退则无退也次问为有一菩萨乘不者此问言若有一菩萨乘则有退也答云一乘如退四求退无从亦四求一乘不得故知道门未曾三一也次明中无三无一恐堕邪见故怖所以云闻此不怖便得不退也何者四义不见退不得亦四义退无从令谁怖耶第五佛赞如文第六释疑身子闻无三无一未曾是何菩提故佛悟无三无一即是佛菩提亦有三成有所得是二乘菩提也。

　　须菩白佛下第五明菩提行既闻无三无一成佛菩提故问菩提行凡成菩提具次福慧上成明无三无一进退是正慧今复须修功德后明之也就文为二初明菩提行二明时会得道初二一明行无碍因二明得无碍果初二一明七心二明行等心慈悲异等通四等慈是一等又直舍怨亲为等起慈心为慈又等是六道皆无生平等慈者虽平等无生而起无缘大慈也下意者虽起慈复次下意如好爱骂不敢生瞋也自不欲下第二明四行即是自行佛地叹人也十善四十四行此是行旧法十二门禅论云离欲凡夫十二行谓俗自行十二即十二门禅也菩萨则四十八行十有四十行文若行十二门禅十禅即四十余二禅后八也从四禅至六度皆密法也得是无碍色下即二得无碍果下第五悟道多告此此以具明空有义从品初来多明空义从七心来明有行空有二行功平等令众生离二见故得道多也。

　　大品义疏第八卷

　　本云。

　　久安六年正月二十七日以劝修寺本写了(次且交了)。

　　无相大乘　珍海　执笔
卍新纂续藏经第 24 册 No. 0451 大品经义疏


　　大品经义疏卷第九

　　胡　吉藏法师　撰

　　不退品第五十五

　　旧云序品魔事品阿鞞䟦致品所以有三者此依论意生起耳论云初说般若义中明留难今说阿鞞相也即前六十品三段明之诏之也阿鞞此云不退退三种行位念释之不同南北异说北人云习种之初一发菩提心必得成佛后遭苦难不可动转名位不退也行不退者布施持戒一切诸行皆能修假使外道天魔不能阻坏其退转性地菩萨已能成就名行不退也三念不退者现见实相烦恼都尽疑网亦除名念不退也三不退中今明阿鞞者此是初地已上无生忍地取正解不退义也南土人云退有四种一未满一恒沙前共位中二满一恒沙至六心已还位退三七心已上至六地行退四七地有念退八地已去具免四退今师有时云非是三十心中七心勉位退皆为是十信中六信是位退七信以上勉位退也又今论不退者有二种阿鞞一学阿鞞虽未得无生忍入菩萨位久种三多今闻般若毕竟不退二今品具二义以后为正也小乘人从三僧祇劫未是阿鞞后百劫种三十二相业方是阿鞞位也问故说阿鞞相耶答四义一者为阿鞞人说阿鞞相旷劫行行求不退转今误无生逐当本门故说其相貌令生欢喜二者欲令不退之流自知心量不过自取恃慢失道三异其人位欲令众生皈而受化四者今未得阿鞞识之仿其修行也。

　　就文有六品识经即是第二大段明上根人行相就文为两品明上行人相第二深奥去至不证品中秤叹阿鞞菩萨行位无异就初为二第一明阿鞞菩萨体相二明阿鞞无生果报相也。

　　初中先问次答问中行类相貌者一解云三事无异也又云行阿鞞人三业同必上业表其人相也类者以智慧分别此是阿鞞类此非阿鞞也相貌除行类更以余事得知为相貌也问行是其三业此据所以类标能知智慧除此复有何相答行直就阿鞞三业异余人见其如此三业即是阿鞞名之为行今今或见圣正彼守护之故是因余相知也佛答诸地皆一如者其行悟了悟二乘六道皆一如故知未曾凡圣亦不曾大小此得无生慧故名不退人然也直定无拟者观般若地同是一如。

　　虽复诸魔外道说彼人天二乘对乐直进退不回亦不作无益语下第二明无生果论云上明阿鞞正体自下尽是毕竟空无生忍故能不说无益语及诸魔不能故是行果报也就文为两一明阿鞞分内已成就行二明分外胜进行初中为两第一粗相已成就行二细论已成就行初中又二一明开行缚二章门二释两章门初标行章门次标缚章门此中明上人三章为行章门也不说无益口业必有五乘之利及有利之远缘及发言也无则不言也不观他长短者闻二乘不化物可不观其短长菩萨欲化物应其好恶云何不观长短答前缘可化则观其长短而诫劝之不可化即说长短则增其罪也无行类为相者上为人未识上人三业相故说三业为相今时会闻上行相便欲从上升高生于取着故佛今明无相乃是其相也。

　　向佛于何法轮下第二标转章门上行门但明身口业今转是意业也然亦得二章为略说行转义释两章门亦得是广说行转义也转名不转者二业一者无所有故名无所转名为不转二者如此转毕竟不退转为不转也不观外道下第二广说行转即释四章门即两释初门为三第一明离内过为上人行相二离恶为上人行相三双结三转为上人行相初有十八复次明十八种行观不观外道面貌言语者明是外道必正见若有正见必非外道今不观相貌其面是及言说此外道或有正见或无正见也不生疑不着戒取及随邪见者初果人断五见疑今初得无生此事也耶见是四见也并戒取为五见故断五见及疑也深信因果四果故不求吉事及供养余天破慢本故不生下贱界不鄣他功德常劝闻善法故不生八难也具足行四十种善法云何十善不如凡夫二乘不具足行及有所得也于甚深法不疑悔者上是于四谛无疑犹滥于小乘故今明甚深法中无疑也无八万户䖝者法身阿鞞故自无也肉身阿鞞亦无也八大地狱下第二离外道为上人行相凡四事初云佛授地狱记大小凡为菩萨必代物受苦始发心未能真代阿鞞是真代佛即授阿鞞记岂非授狱记又如人发愿生复遂生天菩萨发愿代物苦岂不受耶阿鞞人皆代物受苦是善出岂足入地狱方便人者则不复苦也第二劝令舍前所修行愿此皆是非师之说也恐相误义故宜应弃之第三说三界系法令舍行愿一生受身已是大患况复迳历生死岂可忍耶为我说似道者得初果为真道今乃说初果之方便故为似道也虽欲见损乃为大益遂因似识真因真识似故为益也菩萨所以坐嘿然者是大人故不与魔诤又既有大益次愿正闻之若友之体秤非则魔不得更说便失利也是时其魔下第四事魔见菩萨嘿然便言信受其法故魔取余人证前言弘法人次正化作多人如文复次须菩提菩萨作是念下第三双初结内过若菩萨觉知下结外缘也。

　　向佛于法转下释第二转不转章门有三初正明转不转二明恶缘不能动三明于善法得自在初如文转一切有所得心即是不退转菩萨也。

　　坚固品第五十六

　　有人言不退与坚固左右相成所以不退者由坚固也所以坚固者由不退也又人解云内烦恼不能坏为不退外恶缘不能动为坚固也二论释三心言烦恼箭射不能入为坚固于三菩提不退为不退外恶缘不能动为不动心也品初是第二外恶缘不动上四事历以有法不能动今以空教望令福也然在空有心即是魔也波若与虚空等者佛果空也诸法亦空者万行因果也此二句法空也无有得菩提者即无得果行因人人空也亦无失者上来明无人法无自行恐云有失道者万化故今明无失者也汝所闻菩提是魔事指前佛说为魔指后魔说无为佛说也前前实是佛说言今外道等魔语前人云此是魔说非佛说也后无佛道等实是魔语前人云此是真佛说也菩萨觉知者道道空有耶汝着空见故云空为道也虽自相空者更简也魔行明空是耶见空佛法明自相空不坏假名说实相也白佛转故名阿鞞者不问因佛答三心中有不转心又云行六波罗蜜入菩萨位此是转心二云相违是故今问不缚名阿鞞缚亦名阿鞞耶佛答缚不缚俱名阿鞞者论云世谛故说于二乘地缚名阿鞞第一义谛实无所缚亦名阿鞞也复次菩萨善入初禅第三明于善行中得纵任自在也于四仪中入出一心者左行正观故云一心又恐恼众生故于四仪中一心也在居家阎浮珍宝布施者虽复道路遍时从檀为行首摄物之要示故若家也为转王故四天下物布施为大梵王大千珍宝施也金刚神守护者无生忍菩萨不假外护但既无生故任运得此果报也又余天龙见此神守护菩萨则增加信敬又使未得阿鞞之人多怖畏者令其欣慕也未得佛时则隐形护得佛时现形护五性者一云有五大神即地水火风空神也又云执五种物为法一执金刚二执镜三执和雅罗四执境界五执安隐也次明得菩萨五根者五根有三谓凡夫二乘菩萨也二乘修生灭观故无菩萨五根故不见闻菩萨形教如入法界五百声闻如盲聋也如人无五情根故不能见闻也问菩萨得无生忍之菩萨五根亦应不见二乘答盲可不见有眼有眼云何不见盲耶问饿鬼恶业故见火人善业果根菩萨不应见答此中亦胜能见劣是善业也不作咒术者不作耶命事也。

　　今当更说下第二明细论纯熟行也不好阴界入事者此有何定相而决定执无如数论之流耶不好说官事等者自行则一行求实相妙慧若化他则六道众生皆随火宅之中行急救之何暇得转轮此罪事事为此二义不说闲侣事也外道无有正道唐受供养不知何以报他故说国土成败吉凶事耳行檀时不为悭事者论云行六度不说六弊事也。

　　具足菩萨神通下第二明胜进行也处魔事着实际中者魔以颠倒故实际成魔际菩萨了悟魔际是实际也作次身来者魔上说空有教不动菩萨今复作佛身望欲福也魔必知是真阿鞞则不乱之为未识故破诸诫也护真空不惜身者邪见亦说空二乘及有所得亦说空皆非真空今中道无所得空能破有无诸见故须护之问何故不言护有答欲空一切见故言空也问天龙语不疑悔者为天龙语皆是佛法故也又闻正知是正不疑正见邪邪亦如此也。

　　深奥品第五十七

　　此品四是第三叹阿鞞人行德无边也深奥者论中叹阿鞞人所行处甚深渊奥作名师有时云借喻入海斯潮奥避有无断见也如入海中大风起入潮奥中避之今有断少风起即入深奥中避之故云深奥品也为三第一明自行功德无边二明化他功德无边三双成二行得成所以然者欲明菩萨运心则前人后己应前化他后己应前化他后自行今先自行后化他者但要须自行得成就后能化他也此是为他故修自行若不为化他则不须自行此乃是他得也然自行化他二行成者要由学空不证故不堕二乘地亦不堕凡夫地然后二行方得成耳故第三释二行也。

　　初三第一明因行无边二明因行无边故得菩提果第三释疑破以成上义初中为三第一正叹菩萨因行无边第二格量显胜三者释成胜义初三第一因上二作三种秤叹二者释成三叹第三明菩萨秤理修行功德无边也初中须菩提作三叹次佛述所以设三叹者此中所叹犹是上二品所明功德也但此大士功行无量若当曲辨其相则穷劫不能尽将欲问其玄根振其对要故总作三叹也次佛述如文何以故下第三释成三叹就文为二第一举大智释深境释所以功德无边者良由有般若大智故也住是智慧生四无碍者具唯一般若也离一般若为四无碍也一般若即是自行四无碍即化他知诸法实相是义无碍识诸法名字是法无碍是名要由语言故次辞无碍具知三事随物所乐而说名乐说无碍也白佛佛恒河沙劫叹者佛上二品已说阿鞞相今开四无碍则更欲叹阿鞞功德是故叹佛佛智无尽阿鞞功德亦无尽古解云须菩提将欲穷其渊底故诗息其枝末若曲并功德沙劫未周今请略其末事欲问其根下问深奥即根本也。

　　何等深奥事者第二举理深奥释成三叹由体深理故生大智是以深理为根本也有大知故破上三叹也佛答三空为深者凡夫邪见空非深二乘但空亦非深此是菩萨不可得空不见空不见不空故名深也无生灭亦三一凡夫见诸法常故无生灭如僧佉二十五谛虽粗细不同终无所失即是常故无生灭也次二乘无生灭故无生灭此是但义三菩萨被生灭不着生灭亦不着无生灭也无深染者染是烦恼甚深难除今能除深染故名深也如法性学之多僻误故深涅槃二义一者九十六术不能得故深二者一切贤圣入者不更退还出故深也非即色离色者论云如阴成就非即非离此是因果义今还是因如是果亦不得即离色是生灭如无生灭如无生灭故不可即离生灭何处有无生灭故不可离也亦得双弹即离两见也以方便离色处涅槃者二乘无方便力离色而住涅槃菩萨方便力虽离色不着涅槃以色故不着生死方便力故不染涅槃。

　　须菩提若菩提下第三明称理而行功德无边为二初明功德无边二格量今是初问二乘无边法破裂生死尚无果报今无生忍菩萨云何得大果报论一解云二乘烦恼尽无果报菩萨烦恼未尽故有果报二云二乘证实际烧尽功德故无果报菩萨不证处有生故有果报三云少于实理僻故得福少于实明理不僻故故得福多菩萨秤实理而行其福弥多云何言无耶一日行般若下第二格量为二初自分功德格二他分功德格今是初有人解云菩萨一日行般若功德且分为十分之余残一分取此余残一分功德比无方便有所得满恒河沙大千功德不及此余残一分也犹亦不咸者此是不等义也此解二义非也今正是自分无所得功德格量云何及格量有所得格有所得格有得下七种格量复是何物二者不咸应不相感此是义云何乃云不等又不咸之意都不然也依论释一日行般若功德定有形取满十方恒沙大千世界于一日中正功德体犹自不减喻如取大海水一时出外而于大海水都不觉咸今亦尔取一日功德布施满十方恒沙大千而本功德犹不觉咸也余功德即正功德体也有分不及者取满洹沙世界功德作一分正功德体复作一分明恒沙功德比正体功德百分不及一乃至譬喻不及一也总持师云满恒沙功德为方便对正功德体格量此不成解此中不论方便功德如前解真格量一日行般若功德少多也复有论师云取恒沙方便功德作一分取正体功德少许分作百分取百分中一分比方便功德亦不及至分正体功德作不可说分取一分比方便功德亦不及也此是大误如前释也。

　　复次下第二举他分功德格量即是举他人有所得功德格一日行般若功德自格无所得功德也此中七复次初三举有所得财施格二两复次举有所得法施格三有两复次举有所得随喜回向格也。

　　白佛因缘起法从妄想生者上来格量称叹已竟今第三释结成功德胜义前问次答问即是疑疑云佛常说有为法虚诳不能生正见亦不得菩萨位云何一日功德犹胜上七种格量耶佛答初印其有为实虚诳故不应有胜功德品不得入菩萨位也何以故是菩萨善学自相空下此方释功德胜义明菩萨功德巧学自相空故不着虚妄有亦不着十八空用十八空破有病也既有去无即随尽如此净悟便得入位故功德无边也文云渐得者从初心即渐学无所得法故但有得强无得观弱渐得无边功德至无生现前故功德具足也恐但云至无生忍时方有无边功德尔前应无故佛渐说也白佛以无量无数下此问来者前明格量次复释成功德胜义恐或者间阿鞞实有无量无数无边功德便生着心今息其命也无量无边无数亦只是毕竟空之异名又非有法复何着耶但报云无数名不堕数中谓有为性无为性不堕三世中名无量十方边不可得名无边也颇有色亦无数者明非但功德数量毕竟空万法皆尔也无量无数无边义无有异者恐或有云诸数量等皆空何得有无数无量无边异名耶故今明亦无异名也次番即云虽无异名佛以方便力故无异名为众生作异名不可说为众生故说也。

　　世尊不可说义有增减不下第三明得菩提义有二翻初翻就不增减义明得二翻就无增减增减义得也须菩提难意既不增则善根不增减菩提何由可得既其无增减烦恼何由可离此就平等门设难也佛答以是不增减应应般若以般若方便秤无般若增咸之理如无增减而误故能成至功果也初心得后心得者第二就无增减增减义明得菩提也由语无增减故正观增明知渊咸损故行菩提若无增减则正观减颠倒增如住般若故不住颠倒住颠倒则不住般若也今此论菩提无常行正作善根不增答难也双定二门双能两难次释难竟及正难也为初心得两亦亦得也初心不至后心结难也初心亦生即灭不假至后也后心时无复初心后心时无复初心后心岂在初心中耶如是心心数法不俱者此释难意有初心时未有后心有后心时无初后心故言不俱也云何善根增益者正作难也若尔则临至佛时唯有一念善根也尔前皆已灭无则善根从初发心终至十地但有一念遂无增损云何得佛道耶佛答为二初就法譬门答二重就法说门答初开譬答二合譬答由来论师义开此文证实法不断惑等实法火不能烧假名相续故有断烧等用今经论无有此意初云不烧者实法不烧不离初者假名烧也今问若尔可云非初心得非离初心得正是后心得应云不离后心得云何言非后心耶又问此两不断句可得不烧两不离句此后烧复何得更问炷为烧不今明此是四禅非即初烧非离初烧非离后烧而因假名烧四句不得而因缘假名得也若初心得便初心是佛何须后心若离初心得离心何由有复耶若即后心得不应因初若不因初何由有后若离后心得者后心应不得初心番应得也炷为燋不者以眼见因缘炷燋我亦佛眼见因缘假名得问云何因缘假名得道论云初炎初心集无量功德后心则具足具足故断诸烦恼习故得佛道也灯总譬菩萨十地也炷喻无明等烦恼也初炎初地智后炎十地智无明烦恼炷燋尽得佛道也须菩提是中菩萨具足十地下第二重就法说明得菩提义从初心乃至十地因缘具足故得佛道也白佛何等十地者以十地有二种故问简别之成论地论等师皆云干慧等三乘共法欢喜等是独菩萨法今明不共此义须知是般若方便有此共不共义只此共是不共而不共不共义也干慧地者未得定水于小乘是四善根前也于大乘未得顺忍三十心前也性地小乘四善根大乘是顺忍三十心也八人小乘见道十五心大乘无生忍入菩萨位也见地小乘初果大乘是阿鞞地也然无生忍即是阿鞞地但八人地据初地入心见据初地满心也薄地小乘第二果大乘二地至十地论云过阿鞞乃至未成佛正断烦恼及习亦立薄名薄地离欲地小乘那含大乘不配地但明菩萨离欲得五通也已办地小乘无学大乘佛地也此七地不列别名故配菩萨辟支既列别名故不辨配也菩萨地二解一云欢喜等二即从初发心至法云皆名菩萨地也。

　　须菩提言去是因缘甚深下大段第三释破疑明中道行也所以有此文来者上明阿鞞因行及从得果已竟然此因果之义非二乘所及非菩萨所知故声闻生疑而菩萨起执故须释破也为两初释声闻人疑等小破非菩萨执初须菩提秤叹生疑秤叹者明因缘甚深所谓过去心不灭不住而能增益得无上道也生疑者是事甚深难解此心为住为灭耶佛反问云若心灭诸法虽无生灭为众生故以六情所见生灭问也须菩提答去灭已不生若灭已更生则堕常见也次问心生是灭相不上问过去已灭心今问现在未灭心也答云是灭相已灭者不可更生今现生者必灭有为之法先生后灭也次问心灭相是灭不者此问承上生所言现在心后时必灭只现在心生即有灭不此文语密人好不学即心字为生灭字为灭故问云心灭是不答云不也若心灭有灭者若一时有二相一者心生二者后有灭云何一时中有生灭二法耶次问亦如是住不者汝既言当心时未有灭畏堕一时之生灭二法则生应心时无灭便是常住则生时有灭还堕二相过佛如是反覆难善吉辞理既穷不知何答故云如是住如如住明此是过故无有生灭故名常住如如而住也自上来显声闻人不解因缘生灭也寄善吉破余声闻亦破凡夫生灭心无生灭也论文难解今以钻求作此释也脱不谐更俟人当作实证不者汝说心相同如住去即是实际可心作实际不好体应例而小乘智劣但得云心同如如是定义也实际是涅槃即灭身心故不得云心作实际也次问是为甚深不生须菩提云心同如不得作实际故今问汝既云心同如如深不须菩提不能遍了如故云甚深前明小乘不知心是实际今复明其不能遍知如也次问但如是心不答云不也心有知如无知故心不得是如次问离如有心答云不见一切法皆如心云何独离如耶心与如既不得即离就如中自有见如不答云不也如中无物相见也能如是行为行深般若不者明菩萨不住如中而能行菩萨道故佛问如是行深般若不须菩提自观小乘智浅大乘法深故答佛菩萨如是得行是行深般若也后当作实际已来明小乘人不了无生灭义也故知因缘生灭皆是阿鞞所了绝二乘境也古解不同今更列之有人云心生是灭相不者问有灭相不也心体是无常故答云有灭相也是心灭有灭者既有灭相颇实灭不答以体即虚乎故答云不也如是住不既无生灭如是住不答以体同于如故云如如住也当作实际证不者问有证果不答以心体同如故云不也但如是心不者遣彼同如之心也如见不者既遣于心今又遣如也上来过去心不生现心即灭又无证果即是明深奥也此释智功恨乖论未辨得失也师未依论之时释三句是因缘义也佛有三句须菩提三答答中初句与第三句皆不也答第三句云心生是灭求此三句唯成是非两句耳佛问心灭更生不答云不更生若有生法可灭云何即灭法可生则是无生灭义也不生不灭而说生则指灭为生故云心是灭相也此灭是生灭灭岂是灭故第三句云灭相非也又一势释上无初心后心因此更论心生灭义佛问灭更生不答云灭不更生答第二云心是灭相然此二答相违前既云灭不更生亦应今生不复灭今生既生前灭亦应更生好体应例而不例者此为破病众生多着常病故云灭去不复更生今明有为之法生而必灭故云生是灭相故两句皆是破常也第三句既是灭相不可答云是生灭故复不可答是灭相故答云不也然师望通方无碍因缘义不可加也但与论不同故复示之须菩提如是行为何处行第一义中行第二破小菩萨执有此文来者须菩提上来辞理屈此中有未得无生忍菩萨便云小乘智浅自谓菩萨道深故佛破云菩萨如是行为何处行答云如是行无处行菩萨住如中行实无所行何以自高耶次佛问如是行为何处行既间破行便堕断灭故明第一义中行何故无行耶二行不可得者闻第一义中行便有行相故明此是无行行也所行是能行二相耶亦有所得行为二行无所得为不二行也下一一责破有无二见也不行相者不著有也不怀相者不着无也。

　　今菩萨离二边行中中道菩萨为众生入三下大段第二段明阿鞞人化行为三初明为众生起行二明为众生起愿三愿既成即便得果起行即是成就众生明愿即是净佛土阿鞞所行不出此二故明之也初中二第一明此品未明为众生起三昧三昧行也二梦行品初论辨此义也为众生入三明昧者菩萨既得悟亦令物同悟又上明菩萨不在有无中行今欲入空三昧者此是为物故同空也菩萨所得未始空有也此中先明无作次空次无相去六道皆以愿故受生三涂则临终起爱三善道亦然皆起爱愿生故菩萨先破其爱愿令不生六道脱生老病死苦也爱愿何由断须我空故说空行虽不见我犹见男女万相次无也。

　　梦行品第五十八

　　若凡夫觉果梦觉行是行梦行非行菩萨了梦觉不二梦觉既行觉梦亦行若觉梦不行梦觉亦不行今正明菩萨梦觉不二行故云梦行亦又此亦文中具论三种义一步论梦中行有益无益二论梦中行集成不集成三论梦回向非回向通论梦中行三事故以目品也然经中明梦不同若如十喻明梦则生死涅槃凡夫皆如梦故有一法过涅槃者亦如梦也此则取凡夫知如以之为梦取圣人如此了悟故如觉意识潜行非现譬如梦然此之觉梦皆是虚妄非但觉行般若无益梦行般若亦无益也二者二乘所行望凡夫梦皆分明故如觉望凡夫所行皆是梦如此梦觉皆不行般若也三者二乘所行望菩萨所行二乘则是觉则菩萨觉是行般若也前凡圣二觉梦皆非也更一节意菩萨所行非觉非梦始是正行般若也此中三章一论菩萨梦中般若有益无益二泛论余梦中业集成不集成三论梦中成回向不成回向身子所以问者上品未明觉时入三昧自行兼人故今因此问梦中事也凡引两经请须菩提决之一经云梦中通三性则梦中有一长行便应梦行有益二经云梦是虚妄而谓有此二相梦中定有益为无益也须菩提般若正观离二边益明梦中有三性岂可无益梦是虚诳岂可言有益是故直依实故益不见梦不见觉亦不见益与无益此是了悟觉行既益梦岂不益别梦行不益则觉行亦不益也。

　　次身子问有集成不集者第二论梦中集成不成身子般若实相非梦非觉非益不益不复更难此事故别问梦业集成不集成事也集是业集能成果报名成也问言云梦中心微弱云何得业集能成果报耶此是难信梦中集成业闻经中梦通三性故明梦中有集成所以身子难了须菩提益云梦中惊生觉已称将快此意明单梦起善恶则业不集成若觉已复因缘助资则梦中不便集成也次身子益一切业有因缘则生无因缘则不生因缘者谓见闻觉知业是身口业思是意业明二业假四因缘生无因缘则不生也此答意明因觉故梦中起善恶业然此梦中善恶复假见觉时助资则成不助资则不成下须菩提述成必答次身子问如佛说一切业自相离者上须菩提明假觉因缘故梦中业成今总一切业皆空尚无觉时业成况有梦中不业耶须菩提亦总答一切梦觉业虽空于凡夫取相故有集成也。

　　第三论梦中回向义者身子二种难一者前梦不二生难若梦觉不二觉回向既成梦中回向亦应成回向二者明觉时有所得尚不成回向况梦中成回向耶须菩提推弥勒者此犹是一类义别当答之不异前说今推弥勒弥勒更就异门答之故弥勒云名之与体真之与俗皆不可得以何而答既悟不问不答不梦不觉觉中回向既成回向梦中岂不成耶汝上来纷云见有梦异觉复云有能答所答作如此有所得难了身子次问如所说空证此空不著者此云异弥勒有证便即有能答所答故弥勒答云既不见能答所答何有证耶佛下呵身子汝小乘人尚不见证况菩萨耶。

　　佛告须菩提下第二明为化起愿亦是净佛土也文二初正明发大誓愿二防始行退心初两一别约六度发六愿二总约六度发愿文处一问起知见众生有秽故愿净土耳菩萨未曾净秽也问何故明净佛土耶答阿鞞菩萨既了悟己心净故云净今欲令众生同菩萨了悟故心净土亦净故唯以成就众生净佛土为行端也无有所应者上来犹是粗愿耳令舍土沙生于宝玉今令净秽皆舍故一无所著也。

　　生死道长下第二防小菩萨退心见生死道长众生性多故欲退耳今了悟生死何曾短长众生未曾多众生之与无众生诠何物少多耶谁厌耶厌何物耶。

　　河天品第五十九

　　此第三明愿行无成便得受记先明成就众生后发愿是净佛道行亦得但是愿度众生故入三三昧愿取净土但先受行名后称愿因问此是阿鞞人二行亦是阿鞞人得记耶答是已得记阿鞞明二行则不复得记但余人闻阿鞞二行了悟故得记也若未得记阿鞞人悟二行故得记也若未得理阿鞞人悟二行故得记也一解云此女父母就何天神求此女故神若名为河天也二云令名为定也。

　　品三初明愿行成二二得受记三出因释得记所由也初三一余悟二供养三回向问上明净土行应有多人得悟何故此女独罗疑以为受记答多有发净土愿去不发言女人性轻疏好胜世世习气故独发言亦解云诸外道云大人有得道分余人无分佛法不尔不简大小同悟便为受记也又若此女不从众起便与记者人则不测所由故因其发言故与记也佛微笑下第二正授记亦三初现瑞二问瑞所由三正授记二文多知正受记云转女身后方作佛也问此女人劫积功德何故行无生忍后方转女身答五欲难断女人着欲性情多虽世世积德犹不能转故曰记后行转也二解云此女宿世以多种女人身子受记为引接人也三解云经说女人有五碍不说不得受记何须问耶阿难问是女何处殖德下第三出往因释得记之由也。

　　不证品第六十

　　四品明上根行相为三初明自行成二明化他行成三双释成二行亦是第三所以二行得成者犹学空证也自行不证有二种一不证有二不证空小行之徒以有为有以空为空二边俱滞故计有为患以空为大安是以方便舍有而住心求空及其正观现前息心而不进菩萨在有非有处空非空故文中明此二种翻彼二心言不证者处空舍有见也不证空故舍天见即方便实慧舍空见即实方便慧故论云实慧明入毕竟空方便慧非出毕竟空二慧既成则自行生自行生故便能化他所以是释上二行成也。

　　品三初明学不证二明不证故二行成三明二行成须菩提称叹希有初两问答先问云何学空云何入空此问始行之人云何学空入空初明学空终名入空也此中三空及道品是声闻法佛劝菩萨令遍行故须菩提问三空及道品声闻行故直趣涅槃令菩萨云何行耶佛答应观色空者若其始行学空义也作是观时不令心乱若其入空菩萨得深禅定故心不乱心不乱故能深入空亦不见空若见空则证空以不见空故不证空何以故下释不见不证之所以也学自行空色法中乃至微尘不留遗余微尘之分无色法中乃至不留一念故直入毕竟空亦复空所以能不证故云不有余不有分第二番闻云何菩萨不证空既学空入空云何不证耶二乘在空观时亦能不取空相云何独证耶佛答具足观空者具足是深入空不见空故不见涅槃何以证耶二乘见有涅槃是不具足故证空也先作是愿重释不证菩萨先有愿故不证也二乘无愿故证也问何名先作是愿答菩萨观空时先作是思惟我为出即病故观空也有病消岂住空耶问上云深入禅定不定心乱今云何言不专摄心答上据深入定知空不令余事得入故言摄心今据初入时恐于空不能自拔故不专心在空也。

　　菩萨如是大善妙法成就下第二明不证故二行成为三初明自行成二化他行成三双释二成所以今是初不证之意凡有二种一者佛法未具二众生未度故是学万行时非证涅槃时若佛法具足万行证也问二乘证空菩萨不见空故不证空今得佛时亦是不见空云何得佛时方证耶答得佛时实不见空亦不证者据得佛不退求义为证也非不见有空证也譬如壮夫下第二化他行成先譬次合壮夫是能化菩萨出母等是所化众生器杖是五通二慧伎术等是万行险道是生死长贼劫害等是内外魔也还皈本处者菩萨运众生置涅槃中何自皈生死行菩萨道度众生也安立不动是菩萨毕竟空慧内外魔不能动也譬如有翼鸟者第三两譬双释二行成也时会疑云既毕竟空菩萨何所行耶翼喻二慧鸟喻菩萨也如鸟不行空分不得飞若住空则堕地菩萨若心不游空则不得舍有见若住空则堕二乘地也有解云壮夫喻菩萨行空不证亦名此义也证云欲明了是义故况善射喻禅定为卷实慧为善射三脱门空复以方便箭射实慧箭令不堕涅槃地。

　　须菩提白佛第三二行既成秤叹希有也。

　　须菩提菩萨作是念下大段第二先第一十一品明三根人行第二叹三根人二慧既成方便利物为五第一明三根人方便利物故不证空二明得失三明凭师法四明五明行成诸天欢喜发愿。

　　初文五句第一总明菩萨行三空为众生在欲拔之令出以本愿力持菩萨故不证空也第二复次亦总明行三慧但菩萨直观深法恐堕二乘地故前以大悲心众生欲破其田患故菩萨不证空也次有三复次若约行三空各对治易见也。

　　应当诫问下第二明得失为二初略明得失次后品总明得失初为二先明失次明得问何故明得失耶答上来明学空不证已明其内行空今欲验之当观其所说相秤以不故试问也但应观空者明其人答云但应一心作空行不学知而已此与二乘同解是故为失也而学空者行不学知而已此与二乘同解是故为失也而学空者本为除有病所以须知空有病若失用空为譬如所以听外书者为止答曰衣问谁崇此为胜为好计学空亦应尔但须知而已彼不知即是极法证空故为失也若是菩萨示能答第二明得有二句明真阿鞞人能答次明未得真阿鞞亦能答薄地者论云得阿鞞烦恼也非是三薄地三乘十地为地过阿鞞位也论意初地名薄地古解云此是六位住名为薄地也北人亦释不同一云三十心断四住或余四住断及无明住地正体及习故初地名薄地二云三十心断五住正体及四住习无余无明住地习在故初地名薄地也。

　　梦誓品第六十一

　　前云梦行者如文梦中修行今是梦中发愿故两品行愿各举也此品亦云梦中不证者不证明觉时不证今梦中亦不证也上云证据觉不证今明梦誓就梦中发愿明此菩萨善根纯厚非但觉行般若亦梦中亦行即梦觉相对亦是愿行一双亦是上不证是自行今发誓是化他也此品初是第二广明得失为二初广得二广失问从上不退品至不证已广明阿鞞相今何故更说答此体始终皆说般若即是说阿鞞行相似般若是菩萨行故也亦应此经始终皆说阿鞞行相似阿鞞所行即是般若故也但佛随众生信悟故或就人门说或就法门说或就人法门杂说也又解前说为前今后说为后念也今依章段二者从不退品来入不证品多明得无生真阿鞞相从上品末明未得阿鞞人亦能如是答此明未得无生忍直有无生信不可动亦名阿鞞上已略明其相今欲广明此人人行相也问鞞有几种耶答三双六人也初得记未得记一双次于得记中现前得记有不现得记三不现前得记中复有受记因缘具足及不具足具足者直信实相不可动未具足修六度也今此中云阿鞞者正是未具足人也梦中不贪二乘及三界者菩萨为二事故退一贪二乘二贪三界觉时既不贪此二事故资梦中亦不贪也若云不贪二地梦中不证空也不贪三界不证有也现法如幻梦者觉觉梦教化此观故贪二地三界此释上名贪义也梦中见兵起上善梦为阿鞞相今何得恶心不动亦是阿鞞相也以觉中见恶不怖资梦中亦不怖也得三菩提时无三恶道者此明梦中修净土行也何以故者问以何知梦中有此念故将来国土清净也梦及诸法无二无别言彼明鉴在怀观彼诸法觉梦无异以无异故也今有此念故将来土毕净也见地狱火烧者上净土如文今成就众生梦也又上梦中起行今梦中发愿也见城墎火起者上论如文相对此二论梦中相也烧一家者破法罪故破烧小阿鞞无力释被烧亦是阿鞞相也置一家者阿鞞力故置也。

　　菩萨远离六波罗蜜下第二明失也此中明四事一空誓失二说先以经事故失三说宿命故失四持空闲故失问上不退坚固品已辨空有形声不能动菩萨今何故更明魔来答四事不能动菩萨今以异门明四事能动未得阿鞞菩萨也又上四事皆是夺大与小今夺小与大其事转妙难觉知重说令觉也初空誓为失对上阿鞞实誓令非人生也然自有非人去皆得自有去菩萨见去心不动故为愿也得去不去心动故皆失也问云何去不去耶答阿鞞力故令非人去众生罪重故不去此去不去皆得也去不去皆失者未是阿鞞不能令非人去故失魔来非人令去菩萨谓是己力故失也此皆就外缘明得失义若就内因明得失者内心无所得行故为得有所得行故失也复次魔作种种身第二说前所经事故失上一事是密乱此品三事皆显乱也复次下第三说其宿念故失此中前明其无内因次受外乱不久行六度不知名字相不知色相者明无内因也不知名字者不知五阴和合处有众生名不识人也不知色不知法也次受外乱如文重四禁者第四妄语得罗汉非妄语故得悲非心非着更起自言我作佛大妄语得大罪也过五逆者轻实行般若合是破般若法故罪重如信毁之说也微细魔事者此是顺情濡财难觉复次下第四恃乐其为失也外书云小隐隐山林大隐隐朝匝况佛法以山色而判得失故在方等不在喧静也问行人居山林或林或读诵感瑞华等得除相云何皆是魔耶答谓有实瑞亦不应心动若心动恃轻他虽见实瑞即是魔也。

　　亲近善知识下第三明段也有此文来者上魔作显密二乱而菩萨受记者由内无功德外不亲近善发故尔若近善发即为其示耶正则不受魔乱也又经初来虽欢善发未出善发故今出之文三初出善友故今出之文三初出善友二明亲近三明得果初二一明人善友二明法善友人善佛菩萨及罗汉也若生灭罗汉教菩萨作二乘者此是恶知识此中罗汉教人大道故为善友也理中为论是内秘之人其事中为论如身子六十劫行菩萨道虽退为声闻而报佛恩常教菩萨犹劝人行菩萨道也。

　　六波罗蜜下第二法善也为二初通明一切法为善友二别明般若为善友初中为四第一明三法善友二秤叹三释四劝亲近也人善友略法善友中广者人善友数秘法善友希明时众有生疑故广释也三法中六度是正行道品是遍行佛果为妙行如法实性此是住能发生正观故二是教故理教故理教皆是善友也是世尊下第二十句秤叹也是父母者五度为父般若为母何以故下第三释善友也以是故下第四劝亲近也以是故下第二别明般若为善友以般若是宗故偏劝也就此为二初劝亲近善友二出善友相今是初也白佛何等为般若相第二文也闻闻相品已问般若相今更闻者论云般若深妙无一定相十地尚未满解况小乘人耶以闻无厌足故更问也又上观亲近般若善友今欲亲近欲问善友之相也又虽闻同上而答异上但答般若相今将般若相欲例诸法相白佛若一切法下此是难也难中为三初余牒佛语正难并结也正难中二初明无垢净次难无菩提可得如文也佛答中不答得菩提难但答无垢净难初中为二初答无垢难次答无净难以实无垢成垢如前云无所有如是有也若众生无我我所心下第二答无净难以了如即有无所有便名净也。

　　白佛如是不行为行者第二亲近法善友也以如善友相而行为亲近也为二初正明亲近二结劝修行初中三一自行具足故得果二化他行具足故得果三双结二行也今是初云不行一切者须菩提闻佛上说故思惟筹量明亲近波若善友则不行一切法方是亲近闻人上说波若为宗要故令亲近时众便云有般若可行故是亲近波若所以今明所行也不能降伏者明自行得果谓得超凡果越二乘果并得佛道果也若阎浮提众生下第二明化他行具足故得果也此中但明说波若为化他行举二事格之初二如文次教大千众生得佛不及说波若者说波若遍化十方三世得佛今但教三千故不及也又此中迂回先教得人身次教二乘后方作佛今说波若直𨒬成佛为易故不及也是菩萨不远离下第三双结成二所得功德也小乘从念处至罗汉大乘从发心至佛名为福田但佛为福田之极极故名边菩萨行般若遂作佛亦是田之极也又言佛田为极今菩萨次佛故至于田边也。

　　欲不虚色下第二结劝修行为二初正劝次助修行常行波若常说波若者即圣说法圣嘿然从般若心说般若说般若竟还入波若心如行说如说行故语嘿皆是波若如行而说此即是说如说而行即是嘿也从正观起说即是说也说竟还入正观即是嘿也如行说如说行故语嘿皆是波若唯一切有所得心不得入也非但说波若是波若以波若心说一切法一切法皆般若若不以波若心非但说一切法非波若只说波若亦非波若也就佛性法性涅槃作语嘿亦然金光明云如来游无量法性此是圣嘿后说法即圣说法也。

　　白佛一切念性离下第二明修行为三初明无所念二明无所行三明无得记初明无念者佛上举失珠喻令常念波若时众便作念解今破念也白佛波若空不坚固下第二第二破行谓有空念故不得无相始是行故破行破行中先略就四门破空不行有不行即波若不行离波若不行也受想行识是行不广行也所见法行波若不者余处即是照明品中答云于一切无所行即是行波若如一切法不生波若生今为须菩提闻一切不行论云须菩提急就佛求不见行故佛却责责明无有行也彼犹作求不见之心佛即破之不得示得行余处行者不作求不见之心示之各有来意不可一处求之也是名无生忍者于一切法不行即不生心名无生忍也白佛诸法无生中须菩提下此第二破得记既闻无生故得记作无生解上来见行故是生病今则无行着无生病故更息无生何者汝见有生于生法生心见有无生生无生心如此生无生皆生心皆是生故洗破之令一无所寄方乃得道也。

　　魔愁品第六十二

　　此是第三亲近善友得无边功德为三第一明不杂心得大功德二明巧学般若令魔惊怖第三广明留难令行者识知从第二段作名故言魔愁然魔见行十善五戒见行二乘乃至见行五度无般若见行般若无方便乃至有所得一豪有所得则不愁若菩萨如上品末三转行则魔惊怖也初文为二第一天主叹第二比丘叹初中先叹次佛述叹中先般若法也不杂心数法者释上品行般若得功德义上品明自行化他得无边功德者此是不杂余心纯行般若心故得无边功德也一解云六弊心为余心二云二乘心为余心三云无记散乱心四云一切有所得妨正观者皆名余心也次佛述亦二初佛述次格量上品格化他行次故格量重此品格其自行故格量轻问法施品中举满十方恒沙教十善五通不及自受持般若定何乃举一阎浮提耶答此中是略举耳又上是深行此中格浅行也。

　　尔时一比丘下第三比丘前品是佛叹行般若天主叹人行般若人今此比丘后叹文物欣慕众人共叹也以天主是大福德故指事而叹也又此比丘亦闻天主得声闻通故受菩萨胜汝也天主答非但胜义者时众闻比丘云菩萨胜天主生轻心故今云非我遍胜久无方便菩萨也阿难见天主德居声闻而说问菩萨故疑也次天主释疑佛述如文也是菩萨习学般若大千魔生疑下第二魔怖也白佛魔为常娆乱下第三魔示留难令行者识知也阿难总料简上来义上来数明魔乱行者故今云菩萨尽有魔怨亦有无者佛答纯净心行般若者则外无魔若内不纯净行故外有魔事若内应法相外定不能为乱若内有一毫不净外魔即来也此中九事前亦两两相次第一心不信解第二生疑次有二者一为恶友得二常行恶法次复有二一者欲已不解故断他已自不解闻他有明了胜其者复遮以断他人不令他说现是好事不许他作即是断他二者自谓己得轻慢余人也下二一以斗诤故为魔得便也阿难白佛是罪定有出除不者般若深妙信得大福毁得罪故今问菩萨相照结根此罪可得出除不耶佛答虽修施戒等诸行若犹结根者罪则不灭也以照是即生灭复慈摄物故偏诫也。

　　共住云何下大段第二凭二忍心也行为二初凭法忍佛种种教菩萨今教其住也如世尊知者当来皆是佛也以有佛性故也又众生毕竟空平等不二也六度为明四流水佛道为彼岸问皆如世尊者应更者化敬和上可化弟子耶释云不如此一切皆当作佛道耳轻慢恶言詈之今佛是现成一切悉是当来也又一切众生也又一切众生皆毕竟空何物生高心也。

　　等学品第六十三

　　此第二凭法忍以近行而云等学者佛示学者佛示诸法平等令其学又令菩萨学此平等故言等学也品为五第一示平等体二教平等学三明等学利四秤叹等学五明等学得失。

　　初先问次答答中前明等空破不等次次举自相空释平等非以空破法法本相非平等破不等法本平等也。

　　白佛为色尽学下第二示等学方先问次答问意先明为尽复问为色不生者此直云菩萨先知色无常念念灭后得入空故是众生如常义故说无常令厌后析法入空佛答学如者明色本不和合不集今岂灭耶上明学尽尽为平等此明不作书离及不生学者此是除空也。

　　复次须菩提如是学如下第三明得学利就此为二第一略明学利答如文若魔天以下广明学利答即释成前义此中为二第一明等学悉生益小劣之人第二举劣说胜下劣有三人一云自身及来身此应得受四生六道何置我事二云我若遍度众生尽后佛复何所度又尽则堕见故不应发愿遍度众生穷平等也第三人闻大乘说诸法毕竟空便言无度不度我何应度耶问此中乃学毕竟空为上人不学平等为下劣耳何故举遍度不遍度释耶等此是学平等遍度遍度而平等乃是学平等也直学平等而不遍度非学平等也问前云下劣者不能遍度故不摄恶人破戒等上人既遍度何故云不摄恶人破戒耶答深行之人无不摄也故善星调达虽恶如来与之共住今无始行之人则行差别若恶人破戒可度者则摄之不可度者则舍之若不舍则于彼无益于乘有损也在家人恶为恶人出家人恶为破戒人又起意地三恶为恶人起身口七恶为破戒也一切法得清净何以故下第四学平等得化他益也。

　　譬如大地下第四明结叹劝修为二初结叹次劝修欲诸波罗蜜到彼岸第二文也。

　　须菩提行般若作是念下第五明得失既闻等学大利便言有等法可学有人此学故托其斯令万法既等岂有能所之人法耶。

　　净愿品第六十四

　　此下第五明菩萨行成得大功德故众生秤叹为第一诸天见菩萨妙行既成得大功德故意地随喜次愿供养第二明诸天见菩萨行成身业礼敬第三明十方诸佛见菩萨行成故意业护念第四明诸天口业秤叹第五明十方诸佛口业秤扬从初作名云净愿品上已二品教学平等此复是更教菩萨今见化他行成宜应更生随喜发愿供养勿起废忘之心也就初段中为二第一明随喜功德无边大果报二明正观成就得菩提果初中三一明随喜发愿供养二释随喜功德无边三明随喜得果初意业欢喜愿乐散华发愿随喜亦是初上大众及天主闻菩萨行成得大功德故咸欢喜六情不可并陈故申天主独念也出一切众生之上者小乘人言补处菩萨犹是凡夫不及沙弥无量律仪大乘弊恶下劣人一发菩提心胜辟支佛罗汉此二皆失也今明若初发大心大愿则发心为胜二乘为劣若就戒定慧行为论则二乘为胜发心为劣如鸟望人互有胜劣以飞言之则鸟胜人劣人以五戒果智慧鸟但是十恶之果以人胜鸟劣也今据发心为论则出一切众生之上若得无生发心则愿行皆胜也次散华发愿者即以散华之福愿于行人疾成菩提不令有退凡倍加精进此即是随喜也亦愿天主于福无行着故回与众生也于初发意随喜下第二明随喜功德福无边涅槃中众生佛念能如上随喜得福多未知初发心随喜于久发意随喜多何差别故天主问佛总答随喜福无边则知久发意近佛道菩萨随喜其福不可量也。

　　若有人于菩萨能者随喜以下第三明随喜果为二初正明得果二举因缘释成初如文何以故善男子下第二文此中明二种因故得福多一者此人于十方佛菩萨行生随喜心故得上果报是诸菩萨至将心非杂心第二重明因得大福得明此菩萨随喜心是般若正观非心非观心以随喜心故不心此是不有心也无非心故有心非心故不见是正观道正心也他云般若是空解随喜是有行故随喜福多今问随喜既是有行云何福多耶今明只以般若心随喜故论云佛令须菩提就随喜门说般若般若随喜方成随喜耳故般若中具空有习因果万业岂心空解须菩提白佛下第二明正观成得菩提果为二初明无所得因即秤果因次明无所得果即秤因之果一师云因则不生不灭果即不常不断从来去以无常因得常住果岂可变无常作常耶而汝云因不生不灭果不常不断此是常因变得常果耶答今言不生不因此是破有富生灭菩萨从发心即不作生灭观故云不生不灭为因因见不生不灭果不断不常不如他断生死尽为断得常住果为常问因既不生不灭与果何异答此是因中不生不灭因中无富果不生灭果所得不生灭具足故名果具足不具足名因然既无生灭断常亦未曾因果假名诸为因果耳就明因中为二初须菩提与佛论因业得业第二身子与须菩提论因得果业也今是初人须菩提难上非心非离心随喜得无生菩提果也偏取非心为难既非心则心如幻化云何得无生菩提耶古解云上辨随喜回向非心非离心意谓非心则无心不离心则有心故言如幻自下论业破其二边皈中道也佛反问答汝见有此空心如幻不须菩提答云不见此空心此一问答依论破空心也第二佛反问汝既言不见空中都无有无相不答言不见空心中都无有无有无相不答言不见此问答其破有无也第三问汝见离有无外别有法得无上道不答云不见此一问答破离有无之见外别有法得道者离有无外更见有法此终是有也我今不见有无岂见离有无外别有法此终是有也我今不见有无岂见离有无别有法得佛道也若法毕竟离中云何有所得第四问答作断见难也时节既同上不见有心无心得佛复不见离有无外别有心得佛若尔即无有能得之因也因既不见有无亦不见离有无者亦不见果有无亦不见果离有无是则无果无果故名果离无因故名因离二离之中云何有能得所得耶如指触空空无触故指不能触况无二物而欲触耶佛答良由体悟二离故得佛道耶复次人须菩提下此下更举有无业无得佛业显成得业初举有业不得佛若言非离则是定性有即是常云何有得业如中论四谛品破性有业无得也以无得难者此破空有得佛业恐离之有既无有得空岂有得故今明亦不以离得离也须菩提云如我解佛所说不为离者化就世谛中有须菩提就第一义中说故第一义中无难也问佛何故就世谛说明难须菩提就第一义明无难答为有人闻菩提难得而生宝香故说难得方乃在心恐有人闻难得而生退悔复不能发心故问此中何故举木人譬答此中明菩萨毕竟无所分别而无所行虽具修万行而未曾修如别虽造木人而来竟无心言我从彼作而无心有作而无所不作也就第一义明其易得无难既无分别则应六道分别亦不应有三乘分别须菩提答以不悟无分别故有六道由悟无分别故有三乘如云一切贤圣皆以无为而有差别也。

　　如是舍利弗菩萨行无分别般若下第二明得果为二明得果第二复不泯空实之心也。

　　度空品第六十五

　　此下明度众生如度空能度众生亦是度众生生非空言众生非有何不度有尚知度空即是度有度有即是度空空有不二但惑者闻度众生皆言度有故今言度空耳破有富人度众生故今明度空破有富人上于佛果故言求空度空度无所度求空无所求乃是求佛如净名无求章说也品初少许是第二泯虚实忽有此问答来者解将欲遣着般若病故身子问为行真实为不真实也上品虽复广辨前理空寂未明智体无相是以遣之也论云身子闻上品无分别法心大欢喜故为菩萨为行真实为行无真实真实即是自性空定可取可着不真实即是因缘虚妄此问为有一豪真实可行为一切皆是虚妄耶须菩提初答一切是虚妄菩萨知一切皆虚妄如此而行也此是以虚破实此中须作如此用也无真实尚不可即者明菩萨得无真实般若观尚不可即况有从来所见实可得耶故虚实俱息缘观皆净始是成上业也。

　　尔时欲界诸天下大段第二诸天见菩萨成行故身业礼敬为二第一明诸天心念作礼表菩萨所行甚深第二明诸天子身业致敬今是初诸天子作礼者以般若菩萨行菩提平等而不作证谓之为难是故礼也此是上品中事须菩提语诸天子于平等法不证为当难者等诸不证此是游空不着故不足为难今能证心静虑涉有化人而不休息是乃难也论问云平等法不证众生毕竟空云何一难一不答平等是不着法而菩萨依理不着故不为众生是假名法应生着而不着故为难也此中先明知众生空故不怖次明知空故不怖所以法空者空者释上众生空不怖也若众生空法不空是可怖耳今众生空法复空无有不空者何所怖耶又众生空故无心怖故不怖也色离即众生离者明空无二无碍故色空即众生空也次佛问须菩提何故不没不怖者众生中有疑佛为之发问总简前闻闻空不怖此生法二空是甚深法闻应生怖如入深水应没何故不没又上来明生法空此欲明般若空故闻有此深般若何故不没耶下答云没者及实法空即是般若及所观境亦空举多况少也问生空有何深耶答众生宛然而毕竟空法亦尔故深也不如断见空言深也。

　　菩萨如是行下第二诸天身业礼敬也上须菩提反佛叹菩萨难事已礼若欲礼者宜须礼也过是上光音天者欲天内有觉观外有五欲梵天外不着五欲内有觉观皆是不净天而敬菩萨未足为贵故说过是上天敬菩萨也。

　　今现在十方诸佛下第三非但诸天身业敬礼亦为十方佛护念也二诸魔不能坏者上云魔无如何未如竟是何力故今出之成就空非二道故魔不能坏空而不悲则堕空见悲而空则著有见今空不碍悲悲不是空空有既无碍故内舍有见故外魔不能动也又以解空故不退为凡夫不舍众生不退为声闻也次所作如所言即五金刚护之魔不能坏二为诸佛所念如鱼子得成也。

　　菩萨如是下第四诸天口业秤叹诸天虽未得一切智但奇既长曾见此故记菩萨佛不夕见相者见行空悲二行也。

　　十方诸佛于大众中下第五佛口业秤叹叹何人耶解凡三人得叹一者得无生忍现前二者深信无生邻于不退必尔无疑三者从初发轸其心屈也文为二初明为佛可叹二明得果初如文须菩提白佛如何所说下第二明得果也。

　　嘱累品第六十六

　　此中第二流通实相般若也所以付嘱流通者一为利现在现在众生见佛殷勤付嘱必知般若是大法实如父临终付子如意珠则知无价物故增众生信敬也二者为利来世出世本怀以利物利物无过般若故付明令未来得闻堪闻之人要具二慧阿难是般若大小之人是般若闻持陀罗尼田义陀罗尼田故阿难也又是佛第次以人甚信受也大经呵声闻为老病不堪付嘱者此呵有所得声闻耳阿难是但小复是大小远居但小故被呵是方便之人故堪付嘱也累即凭累委付为累十教即是实相般若教也品为二第一将欲付嘱故先印述二人所说不违法格量显胜劝修第二正明付嘱初中为三第一印述二人二格量显胜三劝修今是初为印述天主次印成须菩提也天主所以自陈者请佛印述故也所以请印成者天主迹居三乘中果中下果惑未净智未圆故容应有谬二者众中多有阿鞞菩萨漏尽罗汉及离欲诸天疑天主生未得一切智云何能尽般若边底是故自陈请佛印定也须菩提比丘下第二叹须菩提所说即是印成也佛述中但述其所解不印其所说者上来已数叹所说竟今但述其内解内解既深外言无谬也。

　　欲此菩萨下第二格量为二初明得利所以此中格大小所解优劣者下八百比丘应闻小劣大胜得悟故也又将欲付嘱般若般若是菩萨法故须显菩萨解深即知般若是深法也又人闻般若是空慧便谓大小所解不殊故须分别也问生法二空何异而言声闻不及菩萨答二乘智劣故见空浅菩萨智深故见空亦深也如灯照物不可灯火即便明了也又二乘行但空菩萨得不但空也又二乘但见于空不见不空菩萨见空不空也又二乘无空资有定故空劣菩萨就众生净佛国土用此空有资有空故胜也又二乘无二乘无空本谓中道由中道故有假名无中即假名不失也是时天雨华下第二得利既闻菩萨行胜愿欲行之以华堕衣上即以供养内华供养故得佛时土常雨华此八百人宿世善故得同时而悟道也。

　　以是阿难下第三因前得益结修行得大菩提也人中死生闻等者上往生品信毁品成办已说竟今更陈者从上成办品十五明信般若三根人行相竟今将欲付嘱还结之又上八百比丘得悟非是孤然从人中及天上来也应了了行六波罗蜜恐者云但行五度便得解脱何用般若故今释云虽行六度于佛田不尽欲得三乘解妄行了了行度也。

　　嘱累汝下第二正明嘱累为二初明付嘱流通二修行流通今是初古解云上来所明般若究竟无遗相嘱累又云为彼时听既久诸人懈倦将欲起发时情故复嘱累也论云除般若以外失十二部经其罪小小若失般若其罪则大所以然者要悟无所得乃道也故此经正是道之经若失之则无由入道是故罪大也问若尔余经应不得道答余经辨无所依得而悟道者皆是般若异名也文中举四事释之失得大罪一者若受持则为受持三世佛菩提二者若供养即为供养三世如来三者信心爱乐三世佛是故不应妄失也。

　　若善男子受持为他人说下第二修行流通上既受持复不忘失今流布未闻也文为四第一劝为他说二释时众疑三叹无觉四出舌相体信般若有大功德今是初论云教三千大千众生得罗汉不堪作佛复不解教他佛又无大悲又无一切种智也教菩萨当及种如意树尔时佛神力下第二释疑疑云佛既无所著何故殷勤时付嘱如似着心举事释云四罪无复所见我心亦所著皆是宿誓愿此世慈故付嘱也又举事表一切皆毕竟净义寂灭不应也若人欲得般若边际下第三叹般若无量释成付嘱义也佛出覆面舌相证信解若得福不虚者我父母生身有此舌生成不妄语故受持般若必得实利不现通力令舌大者恐舌非实大通力使大也故但出覆面舌也世间妄语为要引名利佛于万德万行中而无著恐名利也此中言陀罗尼是般若异名在声闻名道品在佛心菩提在菩萨尼也。

　　无尽品第六十七

　　此下第二明方便道前是般若道生起如前依论解二慧不同一云自行为实化他为方便亦云上皆实慧如实虚通无㝵为方便慧三明于如此皆如实智名实慧于如此等法无取无著名方便四者通是己所行为实慧以此随喜回向与众生共名方便慧亦云前说三乘共般若自下说独菩萨般若欲明前来般若虚静实照故二乘随分得入自下多显菩萨方便俱巧奇能妙用故是菩萨所为二乘无分也就文为二初二十三品正明方便因果大用第二常啼法尚两品结劝修行所以说方便因果大用者本为令物修行故有第二段也初段为三第一从初竟方便品明方便体用秤叹令行第二有三慧毕竟品明发心起行第三从四谛已去明方便得果初中又三第一明方便慧体妙穷法实第二明方便慧用恶无不除善无不积第三秤叹方便劝修行。

　　无尽品者上品已般若无尽今须菩提更问明此义论云般若若有和有集故有灭有尽无和无集故无灭无尽故三世佛误之而成佛也须菩提作是念菩提甚深者论云须菩提初闻佛说毕竟尽中闻嘱累有法从般若无有量下还明毕竟空故知取有相失般若取空相亦失般若如是五句皆是戏论故知般若甚深既有深不可穷尽边底佛上略说无尽义故今且问无尽也云何生般若者以此般若实旷济无岸三世诸佛从中而起故知妙理湛一而不可穷尽也恒欲生之于灵府是故问生也色不可尽故般若生者了诸法实相故般若生也色若生故有灭灭即名尽以色无生故无灭所以言无尽也空等十二因缘亦尔十二因缘独菩萨法者就名作空观即堕断见中若作有观即堕常中今作因缘观甚深便妙悟中道不着断常为方便慧体也独菩萨法者凡夫直顺十二不求是非邪正二乘但知其过尽无我我所欲灭之入无余并不穷因缘之实菩萨知其本自不生今亦无灭故非凡夫行非贤圣行独菩萨行故名为独也未得无生已来亦作此观而未明了具足得无生观解明了具足故云坐道场应如是观也。

　　能除诸边颠倒下第二明方便妙用恶无不除善无不积为二初恶无不除二明善无不积初中为二前明除内恶二明除外恶中为五一除诸边颠倒外道多着断常空实等边凡夫多见身有常乐我净四倒今菩萨观内缘无此过也第二离二乘地第三离我见第四离无因邪因见第五离法见文易知也不见色若常若无常古解云上明除诸边颠倒除四倒今具除八倒不应言此经未明除八倒也亦不见般若者明缘尽今明观净故菩萨尔时缘观俱绝恶魔便大愁毒如箭入心此即生下第二离恶缘也。

　　具足檀下第二明生道为二初明方便力故令六度名得满足第二明一一度中具足六度此中是得无生方便人具足六施极而未尝施戒于戒而未尝戒故六度具足也未得般若方便间施则著有间施空即滞空断常成即施若人成施断常不成也。

　　摄五品第六十八

　　此下第二明一一行中具足众行未得无生时即一行非是一行信得无生忍能无㝵行故一行中具足能生众行也问此中是何物摄耶答此是相生摄以本摄末此中明摄与前弁才品明摄异者前明相摄欲以众行多功共成多之功力显庄严有大力势能破生死直趣佛道今明一一度中而起诸行为显方便也。

　　方便品第六十九

　　法华明一乘为实三是方便故开方便门显真实义胜经明一乘大方便一乘尚是方便三乘宁非方便此语须进退论之若望道门三一皆是为缘故皆是方便道门未曾三一大如品须菩提呵身子云汝欲令有一菩萨乘不身子答云尚无三乘岂有一乘故知三一皆是方便也若望三乘是方便即一乘非方便也今经云方便者照空为实游空不着涉有无滞运用善巧故名方便也胜鬘总二慧为一乘即若方便若实皆名为方便今此中开一乘为二慧故有实慧与方便也是即法华明一乘为实胜鬘一乘为方便皆是总义今即开一乘为方便故是别义也上明方便体及方便用竟今第三叹释方便劝学者修行第一明昔因久远叹行方便人第二叹方便妙用穷能善巧第三叹行方便人得无边功德由久植因故得妙用有妙用故得无边功德也。

　　初问答乘上品生菩萨方便力能行一行具足众行故问因久近也虽发心时久未必多见佛故问供养几佛虽复见佛或住人天二乘及有得善根故问种何等善根佛答初发心度无不具足问得无生可言具足六度云何初心便是具足答发心毕竟二不别故初是后初初后既具后亦具初后得无生后初即亦行无生若后初不行无生何由得初后亦此初非后初非习因也是故发心即作无生观故六度具足也。

　　譬如日月下第二叹方便妙用言能善巧为三初叹导达方便二便二叹起行方便三叹坚明方便初中为三一叹般若为众行之首二叹般若有导达之能三学二譬结叹般若胜义初有十譬古解言十譬两三相着皆是叹上无尽品中三事也初二喻一能成体二成名拟上能成功德也第三第四明一明外恶不干二明成内行此拟上断恶也第五第六一明因中随顺二明随慎故到果第七第八一明初建二明后慎第九第十一明其解二于解中而不分别也依论初日月喻菩萨二慧答四生也又如眼而无日月即无所见众生虽有世善无菩萨般若不见正道也问五度是众生流般若是大海何故乃取萨婆若为大海答论云萨婆若是般若异名由般若故五度成无留故是五度入般若中皆成般若般若变萨婆若各入菩萨中五度亦随般若而变入萨婆若中也古手便者疑云六度各有力何而有便不便也最后喻轮破贼以常住王宫前空中住圣王是菩萨轮是般若破魔已在萨婆若空中住轮虽导而无心般若虽导亦无所导也。

　　尔时须菩提下第二明方便导达之能为二第一正明导达之能二明学般若有得失初问因上诸波罗蜜如野马不应施行得果也答言所以造行为众生是故行于尽也第二问上第八譬就于有中于其无别而问其所以别也又云领前诸法自性空无差别故答言所以得此无差别功由般若如罗众色到山虽皆无别无别由山故叹山也第三问真谛不应最上也答俗谛故最上也问般若无分别即是真谛真谛有何最上答云言最上是世俗言也论云先就未得圣道空故直云空今说得圣道空故云第四问者般若有何意故得最上也答以能取一切法到萨婆若故在上也。

　　须菩提菩萨是念下第二明得失为二初明失次明得也失中四失第一明能如上作生法二慧行亦失也内着我外着空云我能行生法二空无富法故生也第二破着空方是般若复着般若即是着空着空故失第三菩萨作是念下着菩萨道故失初着空亦耶见次着空空亦耶见今住波若能具万行是行菩萨道此亦失也此人谓由般若故能具万行虽非是空不空终有般若能成万行故失也第四失菩萨作是念我是生死凡夫未能了无生故所学皆失唯诸佛不取相无过失我所学佛所知如佛所知为众生说法亦是失也论云着佛道故失今诸法实相何佛不佛而起佛见耶何曾有悟不悟而汝言凡夫未悟佛是悟耶乃见有失不皆是失见悟不悟皆是不悟也云何无生过下第二对失明得也上四皆失今不应无得故问云何无是过失也佛答无有故不取者以了诸法无所有即无取着不着空不着空空不着菩萨道不着佛一无所取故是清净故无上过失也须菩提次问云汝是清净般若无过失者为离自相不若有自相即有所著若无自相复何所行佛答能了一切法不失即不见常无常及人法岂更生心作有无意虽即有无也。

　　譬如转轮王下第三举二譬结成此近接上生以能如是不见离不离无过失行故无行般若诸行皆随从第二譬释疑诸行自有力今故随顺般若释云如车虽有所行女须御者也又是结劝失若随善御必不失道随般若善御不失正道故无上过也。

　　何等是道下第二明起行方便为三初明将修行故先乘道非道二识道是非故正修行三明以修行故得果初四一简道是非二叹般若能乘道三明道虽无生灭而行之即万行成四明以万德成故结劝令行今先问次答问从近远生从上来叹般若为胜近闻无所取是行般若今将欲修行故先问道是非也事起下第二须菩提闻道非道后欢喜叹般若能乘耶是大事也般若无所生下第三明道虽无生灭毕竟空而不妨行无生万行此岂是不碍也以是故下第四结劝也。

　　白佛云何习般若下第二明行既御道故得道也佛答中初作不合散习有诸烦恼为合正观求不得为散今深习般若不见此合散也次作不住习恐不见散谓是正观故欲寄心于中住故明无住习也。

　　士夫种士夫种树下第三明得果为二初得果为二初明得果二更劝修也士夫是菩萨树子为般若水为五度得无上菩提果也大经以众生为正因六度为缘因此经以般若两打断分五度得无上菩提果也大经以众生为正因六度为缘因此六度为正因五度为缘因也次劝修如文。

　　白佛修观相下第三难释照达方便得此方便于一切法皆明了也为二初明照达第一深义劝令依学二明是门无碍学者皆入初中有三初就教明广略二就四法明三结劝修学所以广略者大明佛教不出广略得般若方便皆悉了达也一解云八万法藏为广一部为略乃至一长行为广一偈为略也二解云略广是总别义也知一切法皆无生不二为略知一切法不二二义为广也六波罗蜜若略若广者自有三乘法略广今明菩萨所行略广也须菩提意云何知略广相下第二约四法明略广谓如法性实际不合散四法也所以约此明略广者由了悟如法故方识佛教略广也非是于如法性等四中论广略悟此四乃识佛教之广略也明四法之四句也法性无有此彼分故云无非分也第四句不合散者人多谓如等三法为境悟此三法生智智与境合故今明不合散也是名略摄般若者第三结劝令学略摄般若者知如等四法故便知略广名略摄般若也此但以四便知略广岂非略摄波若耶。

　　利根菩萨入是门下第二明悟人也即以上四法为门也所以有此魔事欲起。

　　即灭下三叹行方便人有大功德为二初明功德次明得智慧初如文善知字门下第二明其人有智慧也字门即四十二字门非字门谓如法性此应是理教故云知也一语能明了一义为一语也二三四亦尔舍道谓舍下地得地得地不着喜舍下地不忧也不舍道谓住是地中也善知一切见者学无学见也善知行相者谓十六行也须陀洹者道人也须陀洹道者见谛道也须陀洹果者十六心心法及无漏戒等法是也善知根者知他根具足未具足故可度不可度亦自知根具足不具足如鸟子自成洲成未也慧者一切智慧总智也速知诸法名疾慧有人虽速知而智力弱故说有力慧虽有力而有钝者故说利慧能于种种难中拔出又能于烦恼中免出至异名出慧于佛法究尽通达慧道俗有无等广慧深入无碍为慧具上诸义名大慧又佛大故佛慧名大慧也于波若中亦不着般若此释妙绝无所为喻名无等慧如如意宝能满心愿名为实慧待众生者六度皆为眷属菩萨虽要待众生共度生死也得义法亦无碍为善知语得辞及乐说故知义具此四能说三乘此中五阴先广说后略说故先言前知色后云善知阴入界此中先略说缘后广说故云因次第缘增上也。

　　三慧品第七十

　　第一明方便慧体秤叹劝修已竟今第二明修方便因行为二初三慧品将欲辨于因行先明修行之轨模第二道树以去正明修行经及论无三慧名直云行生修般若耳若以般若为慧于义得也三慧有二闻思修三此多就无阶级阶级为论耳行生修三慧多就阶级无阶级为论故经云从初发心至坐道场应行修也但法师及论释不同一言三十心为行初地得无生为生慧生是本无今有前未得无生今始得故为生慧也修慧二解一云初地既为生二地去属修慧故地论初地为见道二地属修道二解初地至六地为生七地去为修也论云有人言干慧地为行得无生为得无生以后用禅波罗蜜薰修为修慧也有人言梁武解初地具行生修但义说三也然论中直出阶级解而不将之父直明无阶级此意明具阶级无阶级三义也。

　　品三一明三慧三慧二明三起三明般若初为二周一者略明三慧二广明三慧略中为三一明三慧体二明修三慧时节三明修三慧之方初中先问次知问来者上品叹般若功德故言善知一切法听者爱敬般若故须菩提为之发问也佛答三界三答初行中四句言初有两句明菩萨深悟五阴即是涅槃寂灭次两句既深悟五阴寂灭即知诸有五阴是虚妄如此而了名般若也又解云前两句是第一义后两句是世俗二谛故是行般若也如虚空生者答第二生问数论及外道虚空或是常或是无常法今不借此为喻般若中明空不有不无常如涅槃相今明菩萨观一切法亦如虚空不有不无不常不无常等则般若观生故云如虚空生也然虚空无生无不生假说生般若亦尔也前就五阴寂灭明行义今约虚空者此据六种门也品净此六种令不可得是行生义也修一切怀者答第三修问论云菩萨得般若已入深禅定以般若力故观禅及禅定所缘皆不可得不见散静能缘所缘故名怀一切为修般若也。

　　须菩提白佛应岁时下第二明修三慧时节时众云一切法必有时节故须菩提为问也佛答初发意坐道场者此是无始无终义故说始终也问从初发意至坐道场应行万行何故言行般若答论解方便品云有人言不必具修余行得佛但闻般若即作佛如师子鼓音世界是中人但闻无生无相便得悟无生也何有人行施戒等事既行般若故今但问般若也又须菩提上偏问般若不净答般若三世又以般若心行万行万行皆为般若摄般若万行故偏说得佛时转名萨婆若故三慧之名但至道场也。

　　白佛次第次心下第三明修三慧方法不令余念得入者遮一切有所得念随起破之不令入也心心数法不行者小乘人骂此言也凡厥心数不行圣愿四处一者凡得无想定心不得无相天择心行不行此因果心不行也圣人得有余入灭定时心不行入无余时心亦不行菩萨云何得心心常不行耶论主答云此小乘法作此说也大乘法与小乘异故明菩萨一切心心不行也然明余心不入此禅一切有所得心不行今明心数不行只菩萨行般若心虽行实无所行睿公释净名经云菩萨以法身为身虽处而非三界妙慧为心虽缘而常寂灭也。

　　自修般若得萨婆若下第二同广明三慧即三初明修次行上明行生修今明修生行者既始终具足三慧故无深浅所以论之令无前后也二者文势故前明修慧上明心心数法不得故问言既不行今修般若得萨婆若不耶佛答修是心常修习心心法也不行云何有修而萨婆若耶修尚不得何况不修耶又言真谛理则无修世谛有观心故言修此二俱过故言亦不可得也此破四句得义也然此上明修慧今修不修四句皆浅则知行生亦然也后问云何当得者亦破得已想故今问得也佛答如如想者汝解如有四句得不即如实际者须菩提不解如故以其证实际为喻实际有四句后不解实际得萨婆若故如法性问须菩提应解实际云何不解答乃解其实际不解萨婆若如实际也问常云如法性实际今云何必实际法耶答是法性例人性故回之在后也又约小乘人为论彼云学道为如无学道证实际证实际竟后方通达无量法性故法性在后也我性可得不者答云初果人尚不见我况罗汉耶问我毕竟不可得则无我是横计今得菩提亦横计不答有所得得亦横计也今得是无所得取我无所有为少分喻也菩萨应学色下第二明行慧就文为五初明无所行是行般若第二无得行第三无为无作行第四不住行第五假名行今是初不起行业有无者上生灭是生灭是无相门今不起有无业是无作门下自相空是空行也不起业有无者有即三有业也凡夫外道离般若正观以邪见心欲灭三有业也此是起无业也大略而言凡厥有无心皆是有见业也。

　　初发心云何行下第二明无所得行问二竟无一者不行是行初心迷闷若有行为行则性属今云何耶佛答今发心则学无所得无所得者净一切有无诸见故一师云发心之学无生灭观就无生心修万行不如他云有中修万行然后以空导之故今及之前并当有所得心尽毕竟空然后只修万行也若留一豪有所得心则不成修行此行还成有所得也白佛徒有所得中无所得者正问得无得爱际义若从无所得得无所得此无所得正则是自然无所得菩萨发心应先行有所得后入无所得此句常住佛义不可从常得常从佛得佛亦不可无常反作常常若可作则常作无常佛答俱不可也汝见得无得二故作问也若见得无得二还是有得如前二法是有所得也今若不见得无得始是无所得也他得无得平等始是无得今还问为从平等得平等为从不平等以得平等答若有此问还同前答汝见等不等二终是不等也佛意明约众生迷悟强詺作得无得也何曾有得无得定性耶若通理实有有所得终不可悟无所得良由空谓为有得也何有得之所有耶。

　　白佛为何事故行般若下第三无为无作行般若也初问答正明无所为无所作故行般若也白佛云何分三前者问意既无为无作何分别有三乘耶佛答中初印成其问明无为无作中无有分别三乘有所为有所作中自分别耳何以故凡夫愚人下此呵善不应生疑凡夫人未得道着五阴亦着空故可生疑云不应分别三乘也汝已得道空有俱不着何故此疑耶我以五眼不得菩提者此更释凡夫生疑所以也我有五眼故不见菩提又我是得菩提人不见菩提可得凡夫未得菩提言有菩提可得凡夫未得菩提可得故大可怪也问慧眼见真谛故可见菩提菩提世谛佛智云何言五眼不见若言真谛遣五眼起不见者是亦不然若遣五眼则无五眼今正对凡夫无五眼明有五眼云何遣五眼耶此于常义大不可解今明五眼不见者不见凡夫所见菩提凡夫所见菩提皆是总谓何处有此菩提可见而凡夫想谓言有此菩提可见而凡夫想谓言有菩提可见也又今见菩提而见无所见故云不见也。

　　譬如他人下第四不住行般若也举化来者释佛无所住故得通即明菩萨无所住故行般若也因必化广明化事也须扇多是无本有迹句四句易明也又有本长迹短本短迹长此即其事也须扇多无本有迹释迦有本无迹三本迹一时者如释迦受纯陀化身受余人也本迹俱无只此本迹即不本迹即第四句也本短迹长即须扇陀是也本长迹短者如释迦或一时应现即是本长迹短故云即其事只须扇多等是也问若言我礼化佛得真佛福亦应毁化佛得真佛罪论主答云若恶心毁化佛身血为之出亦得逆罪问若尔律中何故明毁化人无罪答律中为结戒为护佛法随世俗故作此说也人见煞化牛羊等不深责是故无罪煞真作心不异者得罪一等也。

　　是诸法实相不应怀者第五假名行也此如可然品随俗语无过佛菩萨虽知诸法无所有随俗假名说也著有亦着空者此释疑也恐言既随俗假名说则佛菩萨应着假名故释云假名若着假名者空亦应着空也空不着空名岂著名耶。

　　尔时须菩提下第三明三智为二初明智优劣次明断不明今是初须菩提问从上佛答中行菩萨道得一切种智生是故明若先定佛说一切种智也一切种智谓知内外者外即六尘内即六根二乘知此十二入苦空无常无我也不能用一切种一切道者不能以定为有故言无一切种也不能一切道度众生也道种智是菩萨智者菩萨以四道度众生谓人天乘为福乐及三乘道二乘及人天但为众生佛道自为之人也第二明断但明若二乘断不明菩萨断者小乘中不明菩萨有断今依小乘中作问故佛但答二乘断也又无生忍菩萨断烦恼与二乘略同如二智断是菩萨无生忍中说也问菩萨智与二乘异经云何同答云云论云即时有差别断已无差别者佛与二乘智有利钝故断时有差别断后俱无正使故断后无别也凡夫愚人为之得罪者论凡夫见闻二乘人习相如见身子瞋习毕陵伽骂恒水习便言圣人有瞋慢故成罪也此中先明无为差别据所悟无为无异无为即实相也后明无为中有诸圣不同据能悟之智也道断结说后际者圣断结尽故得无余无余即后际也。

　　第三释般若文为四第一明般若能彼岸故名般若波罗蜜第二明般若功能生善灭恶无第三明般若能成诸观义第四明不耶义非义两舍明般若初中为三第一就智行以明波罗蜜第二复次就果德明波罗蜜第三有复次就境以明波罗蜜就境中有二先两后次就二谛以辨后一复次就一实以明也问上已明三慧三智今何故更问波若答上离波若为三慧今合三慧为波若又上但明波若今释波罗蜜故一品具释般若波罗蜜也第一度者声闻下度缘觉中度菩萨第一度也能生一切乐说辨下第二灭恶生善用无常义下第三成诸观也般若非常非无常具常无常用若非般若无常则无常见今舍常不着无常故是般若无常也义非义下第四两舍也无为般若者般若非有为非无为为无为具足先明般若非常非无常次文明般若无常今文明般若常故无一定相而具一切义也无为二种一者实相般若为果地般若是无为也说智及智处皆名般若实相是无为般若观照文字是有为般若也以实相为因观照为果亦得观照为因实相名果以修解观照方知如法性实际由观照了法性法性为果须寻经文陈因果等义也。

　　大品义疏卷第九
卍新纂续藏经第 24 册 No. 0451 大品经义疏


　　大品经义疏卷第十

　　胡　吉藏　撰

　　道树品第七十一

　　此下第二明发心修行此中有三第一从此品竟六喻品明自行第二从四摄品以下明化他行第三从毕定品明自他二行无不信皆不退初中有二第一从此品毕念次品明发心修行次第渐增二从一念品竟六喻品明行既纯熟故众德斯备就前次第渐增中有四第一此品明方便起心无所依着希有可叹次道行三善两品明菩萨正行成就第三遍学一品明菩萨正行既成故遍学诸道第四三次一品明次第渐增故入菩萨位也初品中为七第一明方便起心无所依着希有可叹第二如佛叹第三以体如同佛故劝学如学如必须发心前第四劝发必有所念前第五明发所念之法既明所念之法次修行前第六明起行方便第七明诸法虽无所有不失如义道树品者上三慧三智三度即是二离用今明合明一道正言二非定二所以可合一非定一复可离合皆是道今云譬以明道前言道树品问此云道树树为是因树因道为果佛树佛道答此语通也言道是无上菩提道树亦是无上菩提树也若行菩萨道则以为通亦是因树也问此道树是自行为是化他答具足二也菩萨求佛道树是行以此华果答众生以此树华果是化他初须菩提叹希有者论云十上无所得耶是得故叹未曾有如文也然种树具有难易自有于地种则易于空种则易斯次成华果如幻化人所作于地种则难成内道亦尔自有人见有众生可度则发心度之则易忽向其道无有众生可度则大难自有云实有众生云何可度然则大难若知众生虚妄不实易可度耳此求为易也今云空中种树是所得人作语有所得人见众生是有不知是空空中度众生于其是难今为此难菩萨为难也佛答云如人不识华药而溉灌者须菩提但明众生不可得为众生种树不明树体有无佛答则具二事不识树者此明菩萨体树不可得也须菩提云明度众生无众生可度今明求佛树无佛树求也前云不识树也不识者体树无所有也叶阴凉除三恶道热华可爱是人无果也果坚实谓三乘道也。

　　须菩提白佛是菩萨如佛下第二如佛难先难佛述正正作断恶叹为如佛也次举三义成之一生善二断恶三佛答如故能灭恶生善即释上功能佛也体如故名佛菩萨二体佛如岂不如佛差菩萨别体如不体佛如者可不如佛耳问云道如此是佛何不如佛答于彼成不如不故如佛也。

　　应学如下第三劝学如既体如故如佛岂不学如耶此中明体如故具自行知众生根体如化他根具足者知众生信等五根具足也知果者菩萨见众生得行信等五根而未可即度者此是其过去罪果重故云知果也得智具足者菩萨既知过去罪果而为得者众生即罪业既过去不生畏畏故求行智遍知三世事既知已为说未来当堕三恶道众中方便受也净三世慧者通慧三世无碍也知知过去善恶未来果报又现在众生根具知此事故方能化众生净佛道也。

　　如是须菩提下第四劝发心既学如有如此自利利他故也发心既劝发心故须劝心功德故有六格量也乃至格佛功德者叹佛德无边使发心人欣慕也又佛德无边云如则知其福亦无边也。

　　当念何等法第五明始行所念也般若深妙一无定相故令始行标心佛心果也恐既舍也乐未得出世乐便生改悔故念佛道则虽失世乐得出世乐虽舍独善小余得共众生大人乐也何等缘增上者恐耳念种智可念故无相寂灭令心如境也念为增上者此谓智为念也种智虽毕竟净而能知一切法故云念为增上也。

　　何等方便下第六明修行方便也上云种智及一切法自性空令问云何等空中方便修行耶佛答于无所有中起方便行行万行此是无有不二行虽自性空而众生行即是空不碍有有不碍空善巧之义故名方便也此文中略就檀一行中成熟众生净佛国土余行皆应尔也无法尚不可得何况法性者得佛时毕竟空故始是方便故因中不著有无果亦如是可谓行无生灭因不得常断果即其证也问又云得法用得法得何前是答得法者得佛道用得法是菩萨道也。

　　白佛下第七明诸法虽无所有而不失能知之义问意从上非佛作生诸法非作无所有者谁知如此无无所有法耶佛答明第一义中未曾有不有今随俗故云佛知无所有而为众生说有不有也。

　　道行品第七十二

　　此品第二上第一正明叹菩萨依无所得发菩提心今第二明修行菩萨良由无所得发心然后亦得行无所得行也知善则云发心菩提心为欲学菩萨行也就两品为二初正明行菩萨第二明方便成今云道行品者上譬说得名今法说为因也。

　　品三第一明菩萨行第二明得果三重释前不行义今前问次答论云佛上处处说般若须菩提别闻般若上虽说菩萨行今亦别问菩萨此是通料简上经生也若别而为论上既明发心故今修行所以问也问菩萨行耶答此义有通别别为论般若可是实论云般若是慧论云般若名诸法实相慧若是菩萨行具实方便二慧则知般若别菩萨行通也又般若但是慧菩萨具修福及以三果也若通为论名般若经而菩萨行者则别般若修是菩萨行也以般若经中无所不具具二慧及福德也佛初答为菩提为菩萨行也标答也次求正于菩萨行谓不二心行也此是空悲二道虽行一切法毕竟空不有不无无此生心动念而失大悲心行一切行虽大悲心行一切而成不曾生心动念此即菩萨行也。

　　白佛何义故为佛下第二明得果为二初明得佛二明菩提又是通料简上义如前也此中亦四义释佛佛解四名毕了义无异也有解云第一句佛自知实相义初是知无异也有解云第一句佛自知实相义初是知义无碍智也是自知第二句自既知实相以名相为众说即是法无碍智复是化他第三句释佛具知二义所以也佛以二缘故自知实相义一者智圆二者界尽余菩萨声闻不得名佛者无此三义也第四句总上三法谓知义亦知有知无故云一切也次释菩提义之如实际名菩提义之如实际名菩提者化即如是头境云何名菩提云名菩提耶今经中云只如义是菩提义无差别差别为论体悟如法生菩提故如法亦是菩提无差别为品如法即是菩提境智不二也复云名相是菩提义者前义我无碍碍第一义谛智名菩提今智名字是知法无碍智为菩提知世谛也第三义外即名相为菩提第四义内绝念想为菩提第五举人释法。

　　第二人简异二乘菩萨也初二句从真俗境得名也白佛下第二问答料简成前菩萨义四义一者明菩萨心无得失二者明所行般若不以二行三者以不二故功行满之外恶不干四明菩萨善恶两提行名正观问何故不为善根答一往为论不为有得善也二往为论上既劝作不二善根方便言不二是善根凡夫二乘作不二善根故亦明二不二善皆不行也佛释不为善善根云若菩萨未供养诸佛者佛意云菩萨本为佛道佛道为究竟汝所行善根未是究竟云何保着如百论为除恶善行若入道则须舍善也。

　　三善品第七十三

　　此明供养诸佛修善根植善知识皆名为善故云三善亦三善根品此品中论菩萨善根故以目品此是第二明方便善成就中为二第一论上具足善根义二正菩萨方便善本也先问云菩萨不行三多得婆若不者下云菩萨不为善根故行般若因此生问不为善根则不行三多便应得佛所作此问者善恶皆舍皆空行须行善佛举有破无明行三多尚难得道况不行耶上品是用无破有故云不为善故行时众着无故举有破无然用此有无令成者于有无二见也次问云行三多何故难得道耶佛答举方便无方便答无方便有所得行三品多故难得道有方便无所得行故易得道也。

　　世尊何等方便力下第二明方便善成先问次答答中幻六度云为六也论云此中用有无为方便如文云从发竟施佛乃至施人是有义是时众生布施想以下是无义三事宛然有故不着无碍未曾三事故不著有巧离有无故是方便也问余处云离有无是方便今云何因有无为方便答此是方便有无故能假此有无于即常有无故是方便也如此行施故正观善根增益能严土化人下者此尔也地狱道因果此三异两十恶果为道也因者是三毒如贪欲长气起贪痴不善道瞋恚增长起恚增不善道愚痴增长邪见不善道三毒见不善道因三不善道因是七不善道因故云因也受身心苦果故不果也人天是受道惑时得道故不说应遮也。

　　白佛若四念处下第二明诸法性空不妨修道也就中为四第一明道体虽空不妨修道第二劝菩萨如道而行三劝修无相第四广出取相之失成无相之得先问次答问意念处助道法皆空何修此道得菩萨佛答中初法印其问明诸法实理空若众弱悟无取无舍则菩萨不佛别道品等诸行良由于众生不空相今欲令众生悟空故分别道品因此道品得菩提也复次何但道品空为众生说有也。

　　菩提以智见证应学下第二劝如道而学也学者学诸法空无取舍也而分别者众生以世俗分别也复深入名见故云知见又出小乘解智见四句一者有智非见谓尽无生二智息心故非见也又除五见世间正见余慧皆名智是非见也二者是见非智五见世间正见谛中八忍是也余无漏慧亦名□见亦名智也离此以外非见非智也次释善法云不合不散者凡夫与三毒合二乘为散此二智耶非正法也今了三毒不合不无故非散名为圣法圣法者正法也白佛不学举色相下第三明劝观学无相先问次答问从上佛答末后一句之学已不得诸法相生佛先既云遍学诸道不遍学智诸相耶佛答好体应例既遍学诸道岂不遍学相今就菩萨正观为论故破一切有所得相毕竟无所有何以学耶亦应例二乘道毕竟空无所有亦可不学此反覆皆得也。

　　遍学品第七十四

　　此下第二上明菩萨正行及方便具足亦名菩萨遍学诸道所以须遍学者欲以遍化故也善不学知二乘何由得化他如不苦行六年何由得伏外道耶。

　　品为四第一乘前品叹菩萨方便具足不受世间果报第二明离诸戏论故得入菩萨位得出世间果第三明菩萨遍学诸道第四明种种智劝发心修行。

　　今是初上明方便力行六度不受世间果故叹希有问菩萨方力行出世因而不受世间果何事可叹答除有所得人亦行六度便受有所得果菩萨行六度能作无所得行故不受有所得果所以可叹又余人亦作无所得行无方便而成有所得菩萨有方便能了悟无所得故不受有所得果故可叹佛答诸法中不动者成其叹也以菩萨能于正法性中行其心不为诸见所动故不不受世间果也。

　　白佛无所有能得所有下第二明菩萨离诸戏论得出世间果先明佛果次明得出世间菩萨位以不受世间果故便得出世间果也所有者是无为法是以作四句四问如文也何等是戏论下第二句明离戏论得入菩萨位此中先明戏论次明离戏论后结入菩萨位合三句如文也。

　　白佛若诸法无有性行何等道下第三正明遍学两问初问乘前无戏论生三乘道法无戏论菩萨何道入菩萨位耶佛答中三句法譬合也譬中举小乘见谛为譬如文第二句为三初领遍学二叹遍学三结所不解领中先领诸道名异次领佛遍学如文是菩萨若生八道下第三二正叹遍学叹意云若生见道即应作八人乃至生缘觉作缘觉也若二乘则不得入菩萨位也应经叹意若不作二乘则不学二乘也若菩萨学二乘不作二乘者二乘者二乘学二乘亦不作二乘也问但应云学二乘何故文云生耶答学二乘观即有二乘有二乘观心生故云也至据其始生据其终也我当云何知佛所见义第三结所不解也佛答中四初印其难次释其难三明二乘智断是菩萨忍四结劝遍学初如文菩萨从初发心意下第二正答其难以智观直过去明菩萨以智观智此是二乘道意直过入菩萨位也观智二乘是四谛中行直过八一实谛观智二乘是生灭中行直过入无生灭观也论云如人亲系狱着乘之而与不其同重桎梏也八人智断菩萨无生忍者第三文也问先云菩萨观二乘生灭中行故直过入无生灭观今云何言二乘智断是菩萨忍若是菩萨过何处耶答论云佛示须菩提二乘人于佛菩萨得少忍一天分故云二乘智断是菩萨无生忍也二乘信气分故云是也二乘与菩萨所行悬远故云直过如前累教品中须菩提得空比菩萨不可为喻也次论有中所行也二乘智断者智断学入八智无学人惑九惑十是钝根罗汉不得无生智故九一云虽名十断论谓五下分五上分也须斯二人略说断三结广说八十八结那其略说断五下分广九十二罗汉略说断三漏广说断一切烦恼也如是须菩提下第四遍学也。

　　白佛何等是道种智下第四段明举道种智劝发修行所以有此文者上菩萨过二乘道以道种智入菩萨位得佛果益众生是故今问何等是菩提道种智也文为二初举道种劝发修行二明诸法虽空不妨修道即是论辨上义也佛答先明菩萨自得道种净复为众生说善观根缘随缘吐教而言净智者此智毕竟净异二乘取证不净也菩萨遍知诸道而未曾有知故是净也佛自佛非有非无相者此问乘佛答一相无相语生令不因相修般若后不因无修若今因何物修般若无如此是相始是无相修般若也。

　　何以故有法念者下第四广前有相之失成无相之得也不得小乘顺忍耶答须大乘道耶问何故不意不得小乘暖顶而言顺忍耶答大小乘经皆说暖顶退故不说也成论人云处已不退恐非正大小乘义也以忍法不退故说也。

　　三次品第七十五

　　此下第四明菩萨次第渐增得入菩萨位为三第一因前只未明大乘顺忍之相即显无生忍第二为始行菩萨开之次第第三须菩提取惑情为难请如来今通使教无应初段中为二第一正显大乘顺忍第二如来弘已当证显修行之方初有两问答第一问意上品未既明有所得失及无小乘顺此是失念问无所得有小乘顺忍乃至十地等不耶此问得也佛仰可知也第二问言有诸法相下问菩萨大乘顺忍明菩萨行般若时若有一豪法相而无一豪法相色等是有佛答不见如此有无故是菩萨顺忍也有法是菩萨道无法是菩萨果故解云因中行有法故有法为道果地行无法无法是果也论之不尔三释一云八圣道是法行八圣道断烦恼得无为得无为是果也二解云五度为是法道般若无法为果三解云如法性无为法是果以下从因缘生故若般若相应知慧量有法为道也问前集散品明实相能生般若般若是果实相是因今何故般若是道实相为果答般若就境智敬故实相能生般若般若是果今明由般若断烦恼得悟实相故实相是果般若是因也前明顺忍今言道果是无生忍以何故知云断烦恼得无为果能断之起岂非无生忍耶。

　　白佛若一切法无所有性下第二明佛自印引为经成修行义先问次答答中大言以无所得起行一切行故能断一切义得佛道已初禅离欲者离欲界五欲也离恶者离五盖五盖盖狩人入恶道故恶叹诸善故名不善此是初禅所离也护也喜乐者离欲不五欲初禅喜乐也二禅俱有喜乐初禅喜乐从离五欲生二禅喜乐从宣生何者二禅曰初定生喜乐故云定生初禅先定可目但从离欲界五生故云从离生也问初禅离欲界烦恼名从生二禅亦离初禅烦恼何不从生答亦得如此但初禅无说离生二禅说定生也又学欲界烦恼是不善忧离之则今能离故说离生色界是先说烦恼此是依数义如此不说依离生但觉观因缘失禅故佛说灭觉观因缘失禅故佛说灭觉观内心清净故得二乘也诸禅及枝取者此是修初禅时取禅枝相貌而修也不念有禅者得禅念恐着禅味故现无光不念有禅异外道也从禅五通也一念相应慧者此是从禅发五通竟回心入偏尽通以一念相应菩提见四谛故得十力等其文次第也。

　　新学菩萨云何次第行下第二为始行菩萨开行次第也论云须菩提信受佛语诸法虽空而能起五通等此是知菩萨所能行也新学菩萨云何于无所有中修行次第此间言云始学之中无所有便有言无次第故问也佛答中约三种明次第一者约发心明次第二者约六度明次第三者得六念明次第问何等是新学答虽未得无生现前无量劫修行皆名新学人解三次有四说一行学道三名异了义更无异二云初行中名学后道三云布施名行持戒名学智慧名道三云戒名行定名学慧名道约八正戒定慧亦然四云檀与精进六度为行持戒与禅二度为学忍是善般若是慧具足故名为道也此中明始行菩萨但从圣人边开法者圣说多无依着故缘觉不说法故不从缘觉闻向发心中云何有次第行学道耶答此约初中后明学道故发心亦具三也次约六度明行学道一一度中具行学道亦是约初中后为三也此中度皆具四行一自行二化他三叹人有人虽自能行施不能教化行施以畏嗔故又畏为已教布施以之为息故不能教化行施有人虽能教化行施而自不能行有人具三事一自行施二能教他三叹布施法见破戒恶人行施也皆不具四事菩萨具足四事以是布施因缘下上行四事为因此二得出也果下五皆尔也问此云菩萨因布施生五分得入菩萨位云何作之答菩萨布施故得果报如竟不犹戒即生众又施众生无畏亦是戒众以持戒故得空空故发慧发慧断烦恼得脱众生可知见证解脱名解脱知见众也五分身六度相摄者尸罗摄戒身摄解脱身及定身般若摄慧身及解脱智见而解脱身应入般若般若断或云何属定身答(云云)竟论禅定是功德藂林故解脱摄属也第二约六念明三次如文也。

　　须菩提白佛下第三须菩提取惑情为问请佛今通使教通无应问意云若诸法实无所有则无有次第行学等佛反问汝声闻人见色等法是定实不须菩提答一切法从因缘假名有无有实定故我不见其实定一也佛与汝既不见实定有云何以次第不离空次须菩提便领解云我已得道不复生疑但为当来学大乘人钝根恶取空故闻空便无垢无净土家持戒名净凡夫恶人为垢也破正见者恶取空是邪见故破正见内破正见故外破戒及威仪以不畏罪故便妄语求利故破净命也。

　　一念品第七十六

　　此下第二段有两品明修行纯熟故一念具足斯备也先未得无生故未能无碍行一念中不能具足众行今得无生无生一念中具足一切行也两品为二初法说第二譬说又先明一念具足万行叹其功能后品明无作而积应众德显无所失也初品为三第一明于无所有中起行第二明一念中具起万行第三明行空无相故具足诸行初中为二先一问答明无所有中发菩提心次一问答明于无所有中修行初问来者上品释六念中皆云无所有性中尚无少许念况心等便作是解生于断见须菩提腾断见将来欲令佛破之是故问也正是着空人作问既空何有菩提发心定见众生下何所度空无有佛上何所求有佛答良由无所有故得发心耳尽净一切颠倒令毕竟无所有故名无所有始得发心道心名发菩提心也若作因缘无所有者明因缘宛然何无纵迹处所故名无所故之发心所有心所有心所有岂碍发心耶诸有着难可解脱此破有所得者明有所得著有着无所有皆不得发心也亦是寄须菩提喻众又汝闻无所有便着无所有故便言不得发心作此难者叹可得解脱也。

　　白佛无所得者有道有毕如下第二明无所有中修行先既发心故修行也亦先明无所有中得化他今明无所有中自行亦先明无所有行因今明无所有中得果也所有即是道果者不见所有先所得反名无所有如此了悟实相即道果也古解云其法离无所有别有道果故佛答云无所有即是道果也云何初地乃至十地者问答竟与上同但据自行为异也又一义论云众中有始行人着诸法无所有佛上虽破其着便更着所破法故更问令佛恩其见有何差别者即明万行不二无有差别今有差别者为物故有也云何无所得法施乃至神通者古解云此问时节也问云何能得无差别行耶答从初发心忘于三事。

　　净差别云何念中行下第二段明一念具万行论云初发心时著有无心重故渐次第行令有无悉舍故无所不能故明一念中具万行也就初发心亦作舍有无观但有无病强中道观弱也咨中先作此问者开般若是无碍相无所不能问云何一念中具万行万德耶第一问云何能具也第二云何不离第三云何不二云何不二佛先明不二者以不二观行万行故万行皆不二故今问云何不二答竟以先愿欲摄诸度故能禅其所愿而得不二也第四问云何摄义也最后答无漏无心此是无生忍以得无生忍故有万行如上五华散然灯佛具万行也问云何得无生忍具万行答无生愿行万行万行皆无生也又得无生忍不见三事即具檀不见持犯即转无生忍名戒不见过智转无生忍名般若等也。

　　白佛何空无相无作具六度下第三段功用三空具万行也二乘有所得人行三空则失万行修万行则失三空故是取舍生灭观今菩萨行空修万行万行不动三空故空有不二不与名无生灭观也先明一多无碍今空有不碍也先问次六度即六一一中为三标释结也释一一中具心义一者自体满具足二者能摄诸功德三者兼济众生曰行化愿化愿成得果而文中或二三四何故明一行摄众行答先须菩提问摄故答摄也亦能满足一切众生第三兼济也问竟于一行中具明如此等义答寄持事菩萨得无生忍已后能住毕竟空观中具行一切行能于一中摄一切行复能以一行益一切众生复能以一行得佛道也尸罗中但事一尸罗体二益众生如文忍中具四事如文问割截罗汉亦不与菩萨何异答不义同而汉罗不能于一切众生起无缘慈悲于众生者也问得无生忍割截不痛何足为喻答得无生忍应不生六趣今能以无生作生用入六道中为割截始为常有二乘得无生入无生观内不能为生用非为希有也精进中二事体二乘益体中三论茇标身心二精进次茇释三茇结禅度般若皆具四如文也。

　　六喻品第七十七

　　此下第二就譬说一心具万行正意就譬说中明住空无相无作具六度喻上品第三段也此品来有三义一者上品三度一者无所有中发心修行二一念中具六度三住三空行万行附会便言有如此功德故生着心故今泯之如此等皆梦幻有也何有耶二者明虚寂之中无所不行二乘有得何迷漠处若毕竟空云何能具所为若有所为云何是毕竟空故今明空有无碍者如故约化事也幻有无碍无幻无碍有也二者为人耳上品菩萨毕竟空而行行利物时众生心不生行既无菩萨法应不见今明实见云何无菩萨耶故举六喻晓之眼也见便言有者亦见梦幻可言有耶。

　　品为二第一正举喻释上六事第二乘释疑初先作四问次答四问还问上第三段中六度各有四义耳第一问上第一六度能明无相不可分别中而能满足六度能耶第二问上第三外道云何无异中而能分别益众生自行化他故相逐也第三问第二摄众行义诸法空无相云何有相摄耶第四问第四诸法空无相云何得成佛道此欲成因果一双相次也。

　　佛答中为二初总答次得六度别答虽总别二答不别答四问但总答也问意云既空无相应无四事佛答梦幻等四事何共四事如梦幻四事何曾事耶即是答四问也以是因缘故下别答六度答异也上法说中一一度具四事今喻说中亦一一度具四事但法譬不同故有两品也释第六度中云不见梦乃主梦者上来借六喻以喻法法既不可得六喻亦净故菩萨耳法不曾虚实也第二段更问者上来明菩萨所生功德问于六喻来例万法今欲例于万法故复问也。

　　四摄品第七十八

　　此下第二明外化方便前是内行方便亦前是自行今是化他由内行满足故能外益生就此为二第一从此竟成就品中无众生可度总明化德第二从何等是菩萨道以下尽尽后品明二种要门谓成就众生净佛土也就总明化德中为三第一此品明菩萨为化道无方巧化非一第二善达品明为化之能第三实际品明为化之意初品为二第一明菩萨化摄无边为益无量第二明菩萨虽能广利不存化功初为二第一明生身方便益物第二明法身菩提化物遍满十方也初三一同问二答三领解称叹初问来昔论有三义生起一者云上来已作此问今更问者无始来有所得病难破故也二者说经将讫空是入道之要如云离三解脱问无知无见是故更问空义也三者佛在世众利根易悟佛灭度五百岁后众生钝根难悟多生着心闻说空便言若空如梦幻者何以有善恶报耶须菩提愍末世众生是故问也上品末问与今问同上品末答明无所有破病今品答明法虽无所有于凡夫有也佛答中为二初约众生述失二明菩萨化之初中云凡夫着梦着梦者此是着空亦着实如是空有一切着也以内有所著故起身口意三业生三界诸法虽无所有于凡夫成有也是菩萨下第二明菩萨化之好体直为说实相不空有不虚实但为众生故渐渐化之先于悭中拔出令持戒持戒是中根人故次于戒中拔出令修定如是于三界拔出令得二乘二乘中拔出令得大乘大乘中拔出令悟无三无一如是渐渐令还原本净悟实相不是空有不虚实不大小是菩萨空权巧也决领解秤叹希有。

　　佛告须菩提下第二明法身菩提方便外化为三初正明化身利物二明于佛明为证广明化物三明四摄利物今是初文中为二先通明菩萨则法二陀摄取众生次世尊云何以布施饶益下第二别明布施摄众生为二初明外施次明内施外施中为二初正明平等施为得次明简择施为失须知简择不简择但得失安无明无知心中简择不简择但失若有方便简择不简择俱得或为缘识是非取舍及以识劝义故则简择也或为彼众生取舍高下心故则不简择也次明内施中亦二文初明平等施二正明内施如文。

　　次我以佛眼下第二引证亦上来是利根益人道三利益三恶道上大慈用今悲行上说法今说通也。

　　复次我以佛明四摄下第二明四摄即四先释布施布施中为二初明财施二明法施初明财施中先明法施如文也次明法施中亦初明世间法施二明出世法施白佛菩萨得一切种智不者因上圣无漏法果文生问也初问菩萨得一切种智不者此问为菩萨时得种智不问须菩萨提何故问云菩萨得一切种智不答此是进退难也此问应云为先得种智故作佛为先作佛故得种智若菩萨时先得种智者既作佛云何佛云何先得种智若前作佛后得种智既作佛竟何用一切种智又未得种智云何作佛答意当得种智名菩萨已得种智名佛也次释出世法施中广列诸科者序品列成为劝学广大乘列为成大乘今列为成法施劝学中最广略无四十二字法施长行有三十二相八十种好也问三十二相云何是出世间法答此是无漏果无漏业日起问上来何故不明相好至此始明耶答生法二身上来明法身法身最胜故次明生身生身劣故也问小般若以色见我是人行邪道今何云说相好为法施耶答经说相是般若相即是非相如作解相起行耶道不见如来若见相非相见佛只见非相相亦见佛也彼云法身实无色若见即是惑心今问若见色是惑心见法身非色亦是惑心若见非色非惑见色亦非惑经云光明者即是智慧见色云何是惑光明既是智慧智慧亦是光明起如实等皆能说法色岂非智慧宁得无色是惑心耶八十种好中识满足论云此识是果报亦生即自然智识一切好丑也若见凡夫识不具足故学作人法用也又佛一岁具足一满足乃至故身识皆具足余人八月九月处胎云十月菩萨处胎十月总得一切岁身根具足故果报得识亦具足也次释余三摄如文问何故广释布施若布施在初既广后亦例广后略明亦略也布施具财法故释人也。

　　善知字门下第二明菩萨不教化功为人初明不教化功故得圣道今是初文古解云此中明字门应入法施中例广乘皆是摩诃衍也而今不入者上明生法二身为物皆是假名字欲明如此名字无碍故不可得非但生法身所施为无碍不可得只名字亦无碍不可得也一字生四十二字生四十二字者如两一名二百一名百等乃至万一名万等也四十二字入一字论四十二字皆有阿分故入阿中也须菩提问意乘四十二字生若诸法毕竟空无名字者云何定生法二身菩萨为众生既无所说法亦无也此就空有相遣作叹菩萨心既知诸法空无众生无菩萨无所说法而口不应为众生说法故以所说征菩萨心空也答初印其问得法空菩萨如是菩萨法空已久正答其问菩萨口虽为众生说法此说无所说而不失空相今分佛答中为三初明菩萨心亦空有不违第二明菩萨拔出众生空有不二故不相违三结叹菩萨心所住外说无过也空有不二未曾相违如化人虽说意无所说也又化人虽示种种事竟无心而示生法二身菩萨化物亦尔也拔出于颠倒地者第二度众生空不违上明菩萨口说不违心空尔明虽拔众生竟无所拔故云待不得也如是须菩提菩萨者此下第三结叹菩萨内心无所住外为物说法下益众生上问众无过失也色与法虽异不者夫论一事已竟今更难若道理无异者不应有分别佛益第一义无分别也世谛有分别也须菩提难云世谛故有分别者第一义中无有分别论解须菩提就第一义门作难凡圣先别难由来诸大师云就世谛作诤若以世谛有各别者凡夫亦见世谛圣人亦见世谛凡夫应是须陀洹也佛答凡夫不知世谛故非是圣人然望文论释为得也须菩提难云世谛故有分别者第一义中无有分别凡圣不异凡夫应是须陀洹正难就第一义作难不就世谛作难若世谛有分别凡圣异第一义谛无分别凡夫无差别凡夫岂非须陀洹耶须陀洹是圣始故标初为言也佛答凡夫不知二谛不语二谛也悟世谛有即悟第一义空悟二即悟不二故得道也大经云世人名世谛者此标于清为谛非是放谛也。

　　白佛修道得果不此菩萨下第二明不教化功故得圣果也所以问云修道得果不者上即既明凡夫不知二谛故非须陀洹等贤圣当知修道得果不修是者不得果故问也以四句皆禅以见修不修皆是有所得故云不也上明凡夫是须陀洹则是凡夫一见今闻异须陀洹便作凡圣异见皆是着故并非之也问大经明于缘是净缘知是于以不答不知于谛不谛皆是佛名之世也问佛语同故知是世谛应是初果答缘作凡知今此中据了悟久知耳。

　　善达品第七十九

　　此下第二明为化之能以化之能者以善达法性故能无心而化华严云无心于彼而能应一切也又品来上品明菩萨遍入六道谓此菩萨妙慧此摧故能入诸道今明欲恩之明善达善达者虽遍化六道而无心云化也。

　　品为七段第一乘前品明菩萨善达法相故起行第二明菩萨出化处第三明菩萨解法化名相堪得大利益第四明菩萨解法无相故增益善根第五明学法性名学一切法第六明诸法虽是法性要须修行第七略释法性成上修行立义也。

　　今是初文问上来上处处明善达法性今何故更问答云般若甚深无定相耳无厌足是故问也又唯佛究尽法性降佛已还未能具知是故问之菩萨未依佛何能通达法性也佛答寄化人以喜心菩萨悟幻人非凡圣非有为非无为不垢不净菩萨之心亦尔也化人有修道不者上明化人不行前境今明化人内无所修也白佛色如幻化上寄化明菩萨妙悟又举菩萨妙悟例问万法故高之一观也。

　　白佛诸法梦如响下第二明菩萨作出之处谓菩提须菩提拔众生如人没泥中而拔之是说问也佛答但名相中者此据其所著处也明空谓故为名空故名为相此中色若粗若细皆相谓有云何由来人年其折尽无尽耶岂可折人化尽耶。

　　白佛若一切法但有名相下第三明解法但名相故得大利益若法非但有名相者则有定性定性则不生福灭罪道为罪道为罪故无自利利人无定性故罪可舍福可修故有自利利人也若诸法豪厘许有者此引得佛为证若有一豪相可得者则坐道场不见诸法相应是僻悟以坐道场无有小悟故得佛是知诸法无一豪相也。

　　须菩提菩萨学一切法相下第四明菩萨解法无相便增益善根也问菩萨学无相云何知一切法是有云何学空二能知一切有法答菩萨学空出三界尽三漏相破一切法中无明起知一切法也。

　　如是须菩提菩萨应学法下第五明菩萨学法于即是学一切法也。

　　须菩提白佛若一切法即是法性何以学般若下此是第六明诸法虽是法性要须修行虽分别诸法不坏性法也问何故云出法性外有法不求菩提耶答出法性外见法则是道若道者无明不事转。

　　云何得佛般若法性先后中有异者第七略释法性以释上修行义法性先有后无同足凡夫法不成修行义何者先时无后从因缘生与世间法何异若法性先有后无则堕断见亦不成修行义今法性前后中皆清净故菩萨能之目得佛亦能人也。

　　实际品第八十

　　此下第三明为化之意菩萨所以为化万端者正欲置众生于实际中是故此品明为化之意然实际是无之异名正法之别目耳何但是此经为化之意十方三世佛菩萨为化之意亦令悟实道也。

　　品为二第一正明为化之意建立众生于际第二广明菩萨建立之法今是初文众生毕竟不可得者上品须菩提种种难若诸法空云何有五道生死善不善等法今难众生毕竟不可得菩萨为谁非般若先难法为众生今难众生为法又上来问难应有四句一者以法难法如六度不可得云何行六度二者以人难人众生不可得何故度众生前为四句也佛答为实际故行般若者须菩提取有所得心为问菩萨为众生故行般若为实际故行般若则及倒情也实际不异众生际者释为实际意也良由实际不异众生际故菩萨为众生即是为实际也问何故作两际不异语耶答有所得人皆云实际是真谛故众生是世谛但为度众生故行般若不度真谛故般若所以佛破之云二际不异度众生即如度实际实际无所度度众生亦无所度也复次须菩提难二际不异若尔便是一际一际云何还建立一际如指端不自触今众生即是实际云何将实际置中耶先作二际异问今作二际一问也佛答初作难一际不论建立也次正释难建立众生于实际耳次此语与前违故云虽立云出于实际而云出于实际不异实际然众生望谓故实际成众生际菩萨建立众生悟云出际与实际故名建立云出于实际也。

　　白佛何等是方便力下第二广明菩萨建立之法就建立中有二就因行以建立令往六度第二就果德以建立令住种智因中建立令住六度一一度中具五事一者住悭法中建立令住布施二者恐着布施故说布施空三初思惟不分别故趣甘露味得甘露果甘露果者谓以正道五者教智果空始终建般若中见五领不具可相兼也精进中初后次为际恶后次为生善也。

　　白佛若诸法常空下第二就果明建立为二第一明建立众生于一切种得实观照第二建立众生于菩提令证平等正道初中为二第一明诸法虽性空不妨行因得果无有断绝第二明诸法虽性空而能除颠倒虚妄得大利益初中具四义一者由性空故得成菩提为众生说法下第二由性空能说法也若内空性不空二者明性非但有不可得非空亦不可得上明有不可得今明十八空不可得十八空无空诸法十八空云何不空若十八空者诸法亦不空也以十八空入诸法空此十八空亦空乃名性空故知有性不可得空性不可得如是五句本性无所有也不知何以因之强叹为性空此空亦名为佛佛性名第一义空亦名正法般若涅槃法则也内空性不空则坏性实者十八空若不空则是道见岂不坏性空耶性空即是外道也住是中发心第四明由性空故发心如性空既是故即发道心正道不曾空不空菩萨发心亦见发也是菩萨行般若不退转三菩提第四义明由体性空故不退转也。

　　性空中不行我下第二明体悟性空能除颠倒亦具四义一者由悟性空能化众生除颠倒第二叹性空为修行之本三叹性空能成遍疫之义四叹性空法得果今是初有此文来者上明悟性空故不退今后欲作众生除其颠倒也初中法说直明性空无有次鉾说明住空为物如化人说三合譬正明除众生颠倒不颠倒不二者上说云于颠倒拔出便恐谓倒不倒二故今明不明二便言之所损故云虽不异多倒于缘成二故今悟不二名拔也须菩提所有诸无漏法下第三叹性空第一为众行行本是菩萨行是性空般第下若三叹性空能等化他之行须菩提过去佛下第四明由悟性空故得道果果谓七果道谓八正七果应是四果缘觉佛菩萨也次须菩提领解秤叹及佛述皆成第四得果句故不取为别段也。

　　白佛若一切行无分别下第二建立众生于菩提平等正道为二第一先叹菩提寂灭离分别取舍第二明菩提虽寂灭要须具于万行方得之今是初问从上不见是念是非空若不见空不空论之乃至不见亦空上非空非非空乃性空若尔菩萨信何处得菩提耶佛答良由不见如此相即得菩萨也见如此事即不得也举化人喻菩提无处行是处喻也举罗汉如文中菩提何处行是重虚喻也眠有二一者眠而梦罗汉无此眠也二者消息眠罗汉有此眠也论更出一解云有人言得禅定则得色界系四大来在身中故斯果毕竟不眠非但无梦眠亦无有消息眠东解脱罗汉不得色界定故无色界四大事入身有眠也此是消息眠梦眠也若得言者不眠那令及凡夫得定者皆不眠也。

　　将无菩萨不行十地下第二段菩提虽寂灭要具万行方乃得之为二第一明要具万行方得菩提第二入后品初明具万行之方便今是初如文。

　　具足品第八十一

　　此品初明以方便故具足菩萨道故能得佛道名具足品就第二以方便故具足菩萨道中为三第一明方便故具足菩萨道能得佛道二明习般若故以本方便第三以般若成就故能化度众生而无所度此文接上品次第相生上品具足菩萨道故得佛今明具方便故具菩萨道后次般若故成方便成故能众生无所度也初有一问答问意但问云能所具足菩萨道故所以道耶故异上品来问也佛答初据一檀行明方便义不具二事故不堕有见中亦不离不事故不着无也见于一施中得中道观远离二边名为方便然既离二边亦不着中道始是方便取如此而行是菩萨道也。

　　舍利弗白佛下第二明修习般若故成方便习应只及开持品习义如上菩萨今复明习者但为成方便义亦习多是为习实相也何以得知既明二道全属方便道文中后正明方便故知习方便也身子问来者既耳上与须菩提明方便故具亦万行万行相得佛道所益虽深然后无益性定云何而习即佛答以般若心行檀不坏色不堕也即是般若亦是习方便义也二乘折色空为坏凡夫论眼见色堕想心言色可见见色想堕色生三毒为堕也亦不坏不堕即是一义不观色常无常真俗等为不坏也心不堕起常无等见为不堕也第二问云既不坏不堕则无有无有则无物云何习般若若不习般若云何得佛道答良由了法无性无取故既是习是般若得菩提也。

　　菩萨见诸法无所有下第三明般若成就化度众生而无所度上来自行成今是化他成也说法中先说布施乃至智慧此非六度中乃是凡夫世间之行下云然后乃为说圣法谓四谛等等是为说出世法也次身子问意自得无所有法后为众生说无所有法令众生得此无所有若尔既言得无所有即是有也得所佛答菩萨行般若无有有所得过罪也菩萨不得有亦所得无但以方便住空有二常为众生说法为著有者说无著无者说有说二令二离菩萨亦着二故是无所得亦是方便也即二谛但无义二中众生虽不可得之二谛俱不说常何得言真谛无众生世谛有众生耶若言十六我谛中无者不然今是为众生说法而假名众生二谛不可得开我见耶悟我不可得者举即事说远也即事吾我求而无从说未来言有人得佛道耶次身子领解秤叹(云云)众生菩萨心旷大者次菩萨心不依有无五句而能度故广大心若有无则是小心人也佛述成之举失明显得若诸法有后无则罪过是故知菩萨了诸先不有今不无也数人谓众生先来无今入涅槃亦无此义一性无过而五阴先有后无故是过论人云有众生五有阴后入灭时俱无故是大罪也问此义是佛说佛云在生死有众生有五阴入无余时俱无此是佛罪过云何是数论人罪耶答佛说无余之无为于生死有也既不有何所无若不见有若勉有还无复没无为生死坑中也。

　　须菩提白佛下第二大段上总明方便外化已竟今别明二种要行文为二初一问答略明二要行次广明二要行论云须菩提虽知菩萨道俱中间说甚深空义今听者生疑云何的明菩萨道耶。

　　白佛下是第二广明二要行即为二初广明成就众生二广明净佛土初中二第一正明成就众生第二明菩萨自性借岂教生问菩萨悟共成菩提初中三第一别佛六度广化众生第二总约六度道品成就众生第三明展转传化也今是初初中总就六度中为四第一明菩萨始行施说三事空令众生得道果如是须菩提布施生刹利居士性下第二明菩萨住布施果中以四事摄取众生先是因门成就众生今是果门成就众生也菩提易得者大心弱故为人云菩萨易得也须菩提常作转轮王下第三重明住果成就众生色天着缚乐故不作梵王欲天着妙五欲难化之不作天王故但作转轮王也复次须菩提下第四明住檀中摄五度成就众生也住檀摄戒成就众生中此是必贪故破戒次则化之得持戒若以富是习恶破戒者更以余法化之忍中不称意瞋者以如意珠施之也若失好者三除土不可化无色天不可化色天禅不可化故天妙欲不可化生人中边地及诸根不具不可化诸根具世智菩萨聪着耶见故不可化也今得人身无此诸过正是受化时名好时也云何住檀下第二总明六度道品成就众生然犹是乘上住檀摄诸法成就众生也以供养具修之生道品者菩萨以四事供养坐禅者或以诸攸禅或以禅经等给之后教其禅法令得禅也汝等从哉取下第三明展转化菩萨以财施令人更行施也。

　　净土品第八十二

　　此下后文明净佛土故云净土品云初是成就众生二段明菩萨自住胜道教众生今自菩萨共证菩萨就文为四第一明菩萨自住胜道二者化众生令因菩萨住胜道三者令众生传化四众生令悟共证菩提今是初须菩提坐然问者论云须菩提上来数问时众谓须菩提然体寂之人而多言统故哩念孙问者人有一子在不净中喜戏藏土为殿为谷米以草木为鸟兽而生受著有人旧之瞋恚喘失其父知已然子令稚受着此事易观也年大自觉何以故此物非真故若所著遂意是真物虽复年至百岁而着之转受不可得舍也菩萨观众生着不净臭身及五欲其是虚妄易度也得五根成三节只自差也故其心竟后方便力度度亦五恐着六度已后成尽故令其悟不可如是五句皆舍故得道也。

　　一心得菩提下第四明菩萨及众生了悟皆住菩提也白佛作用生道得菩提者菩萨观有为生无道欢用此观得菩提耶又以生灭以是因中以得菩提耶佛答不也次无生心是无为二不得菩提此中明四句一者无道以道不得菩提之道亦无道非道非无道皆得菩提由来云金刚以是无常得佛此云何谓耶佛答若依灯炷喻者明无有菩萨诸天深入禅定不好语言而欲得法利故须菩提不发言默念问也言而佛言答云何不妨入禅人九答佛身睹之无厌佛叹耳闻之只不厌只不妨禅定故异须菩提也此问从上品三以生上三段皆明菩萨行六度成就众生只的问何等是菩萨道也佛答六度等三科云是生身日道一切法身菩萨所行道法身菩萨举之动出乃至不见广业之事而非道者于是菩萨道从初已来第二明菩萨见住胜道今教众生问菩萨悟此是向道之众生故教其二同菩提悟也此中思惟无始终来由有所善故在生死受苦万谤令断一切着以财道自至菩萨如是思惟下第三明传化自既了悟更他未悟观众生心在不宁虚妄中行菩萨尔时以大欢喜作是念众生多受了苦已著有空则不可度良由着虚妄故易度也如所得即是得也今此不作如此答正破须菩提因果二见如汝必言因果二故行因得果故作四句问也今因果不二即果是因岂可言行因得果耶菩提是果岂是用也次须菩提难不二义即是果菩提应是佛先因果二见今闻不二作一见故作一句也佛答为二初更破其人法二见次增其疑故问云何汝言佛得菩提人法二转先破因果二今破因果二今破人法二不也若二分别答其难汝言因即是果菩提即是佛者不然因果既非二只是故菩萨行万行故方得菩萨也。

　　白佛云何净土第二明净佛土文为二初明净土因二明净土果因中有二初明无恶因二明有善因初中有六净次明无恶初复次三障恶论云恶得业故地土发蔬诣诳曲以故地则高下不干悭贪多水旱不调土地多诸沙砾不作上诸恶故地平多珍宝同十恶已有悭贪何故更说六蔽答是六法不入十恶十恶是烦恼众生法但𤙹众生悭以但自惜财𤙹众生贪有二种一者贪他财未𤙹财生二贪以转迷等而不得财欲家之此是重贪财不名业道以能起非瞋不业名道重瞋能业故名业道故别说六弊也问云六度中已说戒不净答破戒是煞等粗罪戒不净即是细如余细不入十恶摄又外破五众戒不破所受戒常为三毒覆以不忆念戒回向天福耶见持戒不净最收复次取善恶常无子皆是粗业故知真谛净土起有见心所得之王之非无土如行不生灭因得不生灭不常断果也此依正更天无二品目正观为土也。

　　自布施下二明善业为二初总约六度明行善次别发愿初如文戒以三千珍宝下第二别明发愿也愿中初因财次发愿次因法以发愿余事易明五故从增罪云何以施众生答有人贫穷故作十恶今得五欲无所乏不作十恶但有受慢之罪而菩萨复为除之也问若以五欲化众生者土何佛敕弟子行圣种答是恶众生于四事贪着为是人故说四圣种也净土中受五欲不过起贪着不妨妨修道问若尔律云受欲不障道者人应可青耶答佛言受欲不障道为白衣说也此比丘不解佛意安置出家法中故应呵也问但在家人受五欲亦得出家法人受耶答罪重贪著者不得受若以不贪着亦许出家受出家人所应受者谓好衣食等复次菩萨复初禅下第二同法发愿也。

　　是国土中无三恶名下第二明净土果果与因相摄二明二果一无恶果二有善果三重明无恶果四重明有善果今是初无毒邪见者一解云有三毒但未发耳二解云此中皆是法性身菩萨佛教化此人胜教余人也问故净土无二乘名答佛于五浊世故有二乘也问阿弥净土何故二乘耶答法华云彼佛出时虽非恶世以本愿故说三乘法此亦是未极净土故有三世无有无苦空名者此中无有常病故不须此二义也无诸果者先明无教今明无果修教之人也风吹七宝树下第二明有善十果欲使众生易闻故树枝于法音又云奇特事树木能说人皆信以木无欺诳以故也是诸众生下第二重明无恶也下必至菩提第四重明有善果也。

　　毕定品第八十三

　　此下第二大段明自他行成位阶不退就中为二第一明自坏成第二明化他德成初中为二第一所但大乘毕定作佛第二明毕定菩萨所于果报永无八难须菩提问者下解云上章明菩萨大行成就兼济无方应形同迹真伪难明未达之源坏疑不次但观其迮谓之府故释其所疑而致问佛答意言通二遇据其实行是则毕竟方便为物现为不定也论生起三义一者上不退品已明不退今更以异门明菩萨相故云毕定也二者佛三达洞照已知其毕定但于余人智身未及故云不毕定耳三者须菩提闻法华经所作功德皆作佛又闻上不退品有退不退是故生疑为毕竟为不毕竟空也佛答皆是毕定者明一切不退无有退也次问三乘中何乘毕定者须菩提入涅槃为毕定者问二乘何乘毕定佛答大乘中毕定也第三问大乘中约亦中后以故何心人毕定佛答上中下三人皆毕定也问佛何故说一切菩萨居不退答此即证一切众生皆有佛性无有二乘性无退詺也而上大明品中我以佛见十方众生求大乘若一若二住阿鞞地余皆退者此亦如大经以迟得故名退也终无有退又论解云退皆是般若遍缘所用为人增恶小乘不求小乘欲求大乘而于大乘后生懈怠如此之人小进退无取故下受生死大苦为此人说汝若能取小乘则宜取之若不能取大乘宜退取小为此人故说退也又有人堪任得佛而大悲亦得云菩提难得多有退者不如早取涅槃为是人故云无有退处初以复心皆空作佛也问若此文云菩萨皆不退何故呵二乘不许言取二乘言无有退何用呵取答菩萨欲退作二乘会不得离汝从目迂回于佛道稽留也是故呵之问二乘无三界法舍身生何处行行化佛答生于三界净土此中无烦恼之名于中发心修行作佛也若生净土受法界身诸根应利应疾作佛何故云迂回稽留答此人着小舍众生及佛道又虚言得道是故相钝不道性菩萨论云二乘作此唯佛能知不敢释也。

　　随恶道中生者第二明毕定菩萨不生八难前是得果今是难果也先问次答以上言初意菩萨只毕定时横谓此菩萨未勉恶道是以致问也恶邪见家六十二见皆名耶见也无作见家者无作见亦是耶见但无作见最重不作一切善以求涅槃名无作是故别说也若言自在无等作难是邪见而亦有修善义也。

　　世尊菩萨如说自在本生下第二如化他位成为二初正明自位既成故能化物无染第二出其化本亦是初文同意未者报执其先言以难今有得说也以上言菩萨从初发意具于诸善故不堕恶道然如来言备受诸当尔之时为何所右耶。

　　白佛菩萨住何等善根下第二出其化本为三初以般若方便力故现生恶道恶道不染二以般若方便力起神通三以神通力化众生净佛土满菩提今是初先问曰善根者意谓菩萨善根微弱为恶所事是佛同言住何善根也答意从发心悉具诸尽终成菩提也云何菩萨如是白净无漏法恶道者惊骇而同也云何成就如无漏法而受畜生身自下答就譬喻门中明其方便非实受也白佛佳何白净法下第二明般若为化本即是由实起故方便慧也云事空者论云一者菩萨身二者所作粗为三者所用法此三皆性空云亦不着空空无著空空无著法无故罪生无故法无亦无也。

　　白佛云何起神通下第二明方便起神通方便神通而起诸行也须菩提问意神通是有有般若是空云何住般若中起神通佛答中为二初略故通二广明神通略中三佛答中为三明般若故起神通二明得神通故自行化他皆念也今是初文佛答以空无碍故得起通此是空有不二观故能尔也住是神通起天眼下第二明起神通自他行成为二初明具神通自他行菩萨用天眼通人眼下第二明以神通成化他行此中为两第一略明神通利物二广明利物初中三一明自化广说一地法利物二因通教众生六度三请欢修道也三一又易知也是菩萨用天眼见如恒沙下第二广明神通利物上但用天眼故略今具用六通利物为广先明自通利物次叹苦乐不法者不因苦生瞋受乐生贪也。

　　菩萨应如是游戏神通净佛土下第三以神通力化众生净佛土满菩提愿也论土成就众生是他行净佛土具自行化他以共以生土故也此中不分别三事为菩萨具足道因缘者论云着之所行故多过一者既着三事便失出世间道若破三事便着空则世出世俱失也二者着三事行施受者不灭其因则生瞋限之者着三事施或有人侵夺其物便然瞋寂之四者着之事为故实行施若无应施则堕耶见言见因果是故菩萨忘三事行施具足菩萨行故得佛余事亦尔也。

　　差别品第八十四

　　此下是第三明方便得果四品为二第一三品明得菩提果如化一品明得涅槃果菩提涅槃更无前后后俱文前后明之耳又亦得著论前后如大经明菩提果涅槃是果果由智得断故先明智后明断也初三品为二平等初中为四第一明佛菩萨所行虽内而有漏不满异之第二明空虽不二迷悟不二第三佛虽不得六道为众生故证得菩提广说四谛第四明禀教得悟更能传化也亦是初文先问次答上品来主上品明一切菩萨法是菩提佛今菩提如佛行六度乃至一切种智是故今问若如佛行一切菩萨亦如是行者佛与菩萨何异答所行是同但当现为异也佛现得菩提当得结菩菩萨所行之道更后何异耶无碍行名佛者此义以用数无碍断惑解脱道出界外名断惑也然不可漏言佛不断前序品云一切智种断烦恼及习后是佛智断随缘用也。

　　白佛自相空法中下第二明空虽不二约迷悟不同也问意据无差别而难具差别也答意所以有以差别者以众生不然自知无有离故三界业是故菩提于无所有中为之修行得果以益之此是也俗有差别道门无差别也。

　　白佛得菩提已得六道不者此就以难所说也上既云菩萨为众生修行得果以益之是故今问得菩提时见六道不答云不得者理实无得也云何说是地狱者此难如来先所说也若不得众生亦不得业云何说此道差别实耶答意云以众生不知故菩萨为之发心而行行得菩提而有此说耳此文中明次第从诸佛发意者求菩提者众生发心也一切善法内般若中者为物行行也行是菩萨道得三菩萨者是得果也既得果已说四谛也说谛之中初说四谛次说一乘实谛亦初说世谛后说第一义谛用苦谛得度之智得度以时悟闻悟四谛教得道便计之斯智言苦成圣将欲泯其境智二见令悟不二之一实谛也得之须菩提即是二开难也若以苦谛得度者中争有苦无智何不先得道耶若以苦智得度无苦境何由得有苦智又若无苦智何由名为谛耶但应云苦也佛答泯其境智二见令悟不二即缘观俱寂方得道也。

　　达实谛故行般若者第四明化诸众生食令得悟已智之人转化来悟也为通达故行般若者上明为般若众生说四谛平等今明受化之人修行之时唯为实谛而行般若不为余事自下所明辨此菩萨内心明悟入菩萨为未悟之从诸法空而成菩提后明般若非是凡圣所造本性清净也四圣谛摄不摄者三谛摄有为尽灭谛但摄数缘故摄余二也菩萨了摄不摄法皆入实谛中住是性地不堕须者论云菩菩萨位名性地也如小乘四善根名性地住四善根必得正位菩萨住性地必作佛此善已如劝学品论之也下明菩萨用自相空者论中此是中道空内外等三空为非空毕竟空为深空此是中道空有理破故心不没也若诸法不空智力利令空则非理也今得诸法自相空名为谓破也。

　　七譬品第八十五

　　上明菩萨自他行成故得菩萨果此譬明本性清净二明不二平等初品为三第一所诸法虽本性清净而迷悟不同故有六道差别三乘之异二明虚实平等真伪不二第三明虽有见闻而无垢净也从第三章举七譬明虽见闻而无垢净故云七譬品亦言性空品亦云法性非作品也初中先问次答问中为二初领前旨次正设难领前旨者上品来明新学菩萨言于平等得成菩萨然此等已理本性清净非凡圣之所造也云何分别第二设难诸法非凡圣所作本性平等云何有诸道异耶此中凡两边列诸道初列诸道上作难明不应有诸道异也世尊无法性法下第二列诸道明应无诸道异前明不应是无也问上来已处处作此问答意景同而所因所因事异异者今目非凡圣所造本性清净是故致问同致问同者同问无所有中云何有六通三乘异也同同意同何须重问答良由众生钝根不性如闻空着空闻空空着假令中绝言诸断以行之着故闻着性生著闻不着往亦着故以道与心及故不悟道菩提与佛因种种形势令其得悟故作禅禅问也虽作种种问终令悟一道故自不因之意同也如人怀瞋结恨久不可释余人欲令其解释瞋恨故非种种方便虽作种种方便意终为除恨也问何故凡夫着心闻无著法答如人目翳视清净珠见其自影便谓珠不净也既是着心闻不着亦着也。

　　佛答中为二初印述其所领非凡圣所作如文凡夫不入圣法下第二释其难释难为三初释有六道难二释有三乘难初释有六道难者明迷故有六道凡夫入圣法了悟则无六道也如须菩提所言下释有三乘难明实慧二释方便慧拔出前六道众生此中答意直明三乘即是本性无著本由断颠倒差别故有三乘差别今所断颠倒尚不可得何况有三乘可得耶有中尚不能得有三乘无所有中云何得三乘差别耶改须菩提是菩萨下第二明方便拔出六道前直明迷故有故六道今始明拔出之又至人既悟无所有复今欲拔出众生悟无所有也。

　　白佛返有下第二明虚实平等真伪不二也问意领上凡夫皆是颠倒不实既有不实必得实相凡夫应有实相佛答意实由不实实也故实皆不可得也如自论何有相待一破相故也论问云世诤无不实第一义亦不实答为颠倒故有第一义也颠倒既不实第一义亦无也问真俗俱不实实何说第一义破颠倒耶答以轻不实于重不实如十恶十善虽问不实以善于恶也此义即破由来何得言得佛时无复世谛而真谛独在耶而汝义得佛时俱无二谛耶答今明得佛时尚不有二何曾无二不二皆是为缘也。

　　今为汝说譬喻下第三明虽有见闻而无垢净有此文来者疑言既凡夫何见皆是虚妄本无所有何故有六根见闻等耶是故今明如梦等中虽无有二而不妨见闻虽有闻而无实所有也。

　　平等品第八十六

　　此下第二明诸法毕竟平等不二智以目品品开七段第一因须菩提问略说平等然第二益平等之行第三明平等果四释平等义第五明故有一切教门第六明一切法平等第七出平等相今是初前问次答问中为三第一领悟无垢净二重难无垢净三渐遣垢净两人今是上品末云如实见者无垢净不如实见者有垢净须菩提白佛此语思惟非但如实见者无者二无垢净不实见者亦无垢净下何以故解无义释以一切法无所有故何有垢净无所有中无垢净下第二重难明无垢净无所有断见此中何有垢净有所有中是常具亦无垢净所以重难者上既以无所有释无垢净灭者下受故更以二门推无也云何如实悟者第三渐迷悟两人云何上品明有实见者不垢净不实见垢净耶。

　　佛答中为二初正答二破着正答中云印述其问实无垢净但非垢非净难美为净故云说是净也世谛也世谛说下第二破着时众闻非垢非净平等便生着言实有平等平等可说是故云世谛故说平等耳第一实义中何曾等不等耶。

　　须菩提白佛下第二意平等之行论云须菩提领解平等之义但为新发意菩萨作问问从上第一义过一切言语生别言一切法空不可说佛上差别品中何得言菩萨从诸佛所闻诸法自性空也发意求菩提今问既如梦约无所有云何发以故愿行耶答佛反问明布施皆如梦不答云如梦此是破甚先心义也世尊云何不虚妄诸行般若下明虚妄法不成以今明虚妄法不成以今明虚妄法不成修行也是不实虚妄法不得菩提下第三句明虚妄法不得菩提也是法然助道不能答果者上破始行之发心修行果三义今破懈怠之人明三义还成三句非不次第先明修行二明得果三明友心今是初论云听者闻是如梦行是虚妄故便生懈怠会是虚妄何须行耶今明佛如此行虽是虚妄而然助道道者如前三解正亥智慧为道涅槃为果布施等是为道二有为故然助道涅槃之无为不生不灭故不可增益如雨然助草木令增长长不然益虚妄也无生无出者此领果相也难日故力云三谛是有为一灭谛是无为以谛是有为故道灭谛无为故是乐为涅槃此就四谛如此判道果此是就有为无为判之此云碍之也知梦如幻者明菩萨悟解也明菩萨悟解也所作善业檀波罗蜜乃至一切种智明修行也用是不取故得一切种智明得果也知一切不取也发菩提心明发心也从此发心乃至须菩提白佛菩萨悟解都无所为而所以为者为众生故也论云有三种人下品人自利中品人自利利他上品但为利人三有为三无为皆名有然无平等义论人世谛不等真谛等也今此中明平等非有为无为非真非俗也离有为无为不可得者释非有为非无为也有为无为因缘义因有为故无为则非无为由为故有为则非有为是平等也。

　　如化品第八十七

　　此下第二明涅槃果有人言差别品明菩提即智果谓般若也七譬品明无垢净显解脱果平等品辨正法等是法身果离三德也今明此品即是总明三德为涅槃果也今明难作如此义亦复可然俱大经三德别有其意忽将配此少成伤巧也此品论诸法如化不如化故以目品之为二第一因上只菩提化众生义二者正论诸法如化今是初先问次答问曰上问是事今何故更问答是事甚深课平等法中不真不俗不凡不圣而住此观中利中利中而不动此欢亲于有所得人为碍是故问诸法既平等菩萨但应住平等中云何于平等中利物佛答众生自知平等菩提于不平等利物如人病久自知治病得差无俟药四也然意谓此中问答不相主对问家之平等是空化物是有相碍云何住空中得利物佛答品应云菩萨空有不碍不二故能空中化物云何乃益众生自知空不须菩提化耶解(云云)欢论释维问答令二意一者空有相碍不应住空化物二者诸法既空不见化物不物何故化物耶此就第一义悉檀为问答后如前众生自知空则菩萨不须化不化良由众生不知空故须菩提化物也此是用对治悉檀答也答前同次空有无碍故于平等中化物也虽我相是人空他也一切助道法名甘露涅槃是甘露住处也故菩萨且令众生入甘露性复令得住甘露处也。

　　白佛住世谛得菩提下第三明平等果以故得菩提果也问即难若以世谛得道世谛是虚妄不应得若第一义得道第一义中无得不得佛答净中以假名故说得道也故得之言故于世谛也。

　　白佛何等是平等下第四释平等义也佛答离有无亦不着平等如此中偏俱舍始是平等也。

　　白佛佛于法身自在者须菩提谓余人知未圆惑未断故未究平等故不能平等法到平等边今智圆惑尽应能行到也佛答汝见平境两行智是能行有境智二故佛此问也佛今约智境不二缘观俱绝岂作难耶上来明有无平等今明境智平等也。

　　白佛品我从佛闻义下第六明由平等不二故有一切故门上来明有无平等今明境智平等境智不二听者逐作不二解故今明不等不二而不碍故佛力于平等不二中说一切教门也问佛不说亦智有六道何故言佛说方知答一者佛不说不知虽复是空谓知六道而不知是空谓佛今二小名其是空谓也二者空谓知耳不如实知如自外道见便总别一异四种虽言知使竟不知观日为总是便为四枝为然别是使般若之总是则非者除别以何为总耶若别是使者四枝百然则成百使本是一使遂成百使如此总别为使者不可也若总别为一者使段中有使之也若总别异者除别总故在也如此见使总别一异四种故云虽云知使竟不知唯佛知也。

　　白佛是有为无为下第七于平等相须菩提故知平等大有利益是故问佛也佛答中平等非有为无为者数虽色相是法空故为物说二空也次问何等空故一切法空此问不问十八空中用何物空乃问众人计空不同或言人空法不空或言法空人空但微尘不空或言平等无空如便中无马今菩萨用何等空而今一切即佛答以毕竟空故一切法空也而云一切法自相离者于一切中生有所得相则一切法空矣初一问答释说二空释教意二问答文二空所以也。

　　须菩提于意云何下第二正明诸法如化文为四明一切如化无何下第二正明诸法如化不如化文为四初明一切如化无化差别第二明一切法如化差别第三明涅槃不如化第四明涅槃如化今是初于意云何如化不如化者须菩提为新发意菩萨闻上佛答一切法毕竟空心便惊故佛举化答之诸法既如化岂不定耶汝现见化人化人实毕竟空凡圣法皆尔也空故一切空者十八空空诸法故言如化今复空此化法故言空也问空此化何得是空空答人皆知此化是空空此化即是空也于是法中即是声闻变化。

　　次下第二明虽同是化化义不同故有六种变化声闻四谛道品为变化乃至佛以十方等为变化烦恼能起种种业为烦恼变化乘能得六道身为果变化论云凡圣德论皆是变化垢果是凡化净果是圣化今于果中开为二化也。

　　白佛下第三明一往明无为法不如化上论凡圣皆有为故如化也。

　　世尊如佛自设下第四论涅槃如化也然今云何始行人设涅槃不如化为为最悟者皆如化此是一种语耳自有为始行说生死涅槃法皆如化以始行之生死虚妄相如化涅槃真实故如化为此始行则说一切如化自他有为始行说生死如化涅槃实有不如化(云云)本有今无耶者始行人闻涅槃亦空故生断见亦明涅槃本不有今不无何断之有生死亦然。

　　常啼品第八十八

　　上第十既说方便自果今第二结劝修行欲明其不虚说必宜行故也两品本意者初品若欲受法奉修不复艰苦要以得为期者当知萨陀波仑差欲善死大道不违法相说禅根缘有大利益者当知昙无竭也故初品就行法者为名后品就说法者为目也今就二品总开三段第一初求般若如萨陀波罗仑第二于其求法之相第三结劝修行今是初文所以有此品来者论生起云上品未明云何离始行菩萨令知生死涅槃悉如化佛答诸法本有今无耶佛意明性空非是难得虽知诸法本性清净若能一心求者必得萨陀婆仑即其人也为此因缘故说此品常啼三释一云其人小现时好啼故父母为之立字名曰常啼此常啼是表菩萨大悲之相也二解此菩萨见恶世众生生老病死大悲心所以名常啼也余经云常悲常悦即其人也三解云其人十日空困林中悲设天龙鬼神为其立字名常啼也今在大审音佛所者一解云菩萨法无量其人虽旷劫积行犹未得佛故为菩萨也二解久成佛如文殊之流为物故迹居不足地也。

　　白佛下第二于其人求般若相为三三第一广明其人求法之相使物喜之二者佛精苦求法故得具足闻三明闻科益诸三昧初中为二第一正明求法感应二明寻善知识初中三感三应第一精诚致感空声应二悲啼致感空中佛现三得三昧感十方佛现今初两感两应明其内忘身命外道名利故能感也应中不观有诫从是东行是观也善念下是观也诫勿念内外外是五尘内是己身内外无空性空不应念也勿坏身相此细诫也是总身一异见有无皆坏身相也色受想行勿坏别相也问空中声闻应是谁声耶答一解佛菩萨天龙等愍云故应尘也二解云是常啼善友作鬼神此鬼神又求佛道以晓示之始如达善友鬼神示须达令往见佛也。

　　报空中声下第二戒发三愿一者一切众生堕在无明暗我为燃大智明二一切众生有烦恼病我欲集一切法药三者一切众生堕在耶道我今为求无上道第四重应中正是观观中为二初重法次观尊人重法中初观于三空生信次观相心求若离般若为二空合三空为般若也二空入道之要故先明也离相求般若经久唯明离人相论解具明离人法二相也。

　　当亲近善知识下下第二观尊尊释中为二初观次诫也法中但观不诫者初感中以诫意念故今不烦也观中先观亲近善友发于真善发相必得闻法次明近善发得益观尊欲报恩如文法以世利下第一诫也初诫以世利者既观亲近好好师必灭名利明身子始初为求法后酬名利也次观觉魔此中有两师一者魔作五欲乱说法者弟子见之但取其法勿见师受欲过天云假为法故令受者魔作五欲反为乱于师弟而假托为法令受也若说法菩萨入实法门下此是高行之人示受五欲为利众生而无所酬汝不应故行心意是不净行师也后觉知魔事者第三诫也脱重住高名重德之师不领录汝者勿生怨恨应自破慢心自责是我宿世罪报得小人故师不领录也非师过也。

　　尔时萨陀波仑下第二感应三有四句谓两感两应也初感中三法譬合也我何不同空中声者上但领诫劝之言妄问三事一不同者近远二不问者不问所处三不问所从人所以妄问者先既大欢喜故便妄问也譬中一子正喻波若也论云以三义喻也一者恋人长大无得其力般若力得阿鞞成佛道又善男子于父孝行终身无有异心般若于菩萨乃至成佛终不远也又父母见子则大喜菩萨见般若亦大喜也然此大意取其受变不舍为喻也就应中为二初秤叹安次答其三问今是初所以七日方应者自少则精进未深遇多则然忧妨令故七日而应问间空中既感佛现何不即为说般若耶答以其人与法尚有深重因缘故佛不能度之问空中是何等佛答有解云非真佛是诸化佛身及大菩萨化作佛取或云即是真佛也所以引道过去本行安慰者然其自责罪深于进业为妨故也从是东行不次答其三问即三去此五百旬答其云当远近问也有城名众香讲其何处去问其不同东正但门何国土去故答之也文为二初序国土二明人物须知此智是般若非依非正依正二种方便此即是般若也勿言般若品是心今此人物皆是般若用也示行般若故得此果报勿言般若是空无有果也处所中为二先明通处论众香城次明别处即法尚害舍文处易知也问众香城在何处答过去佛灭后遗法未灭尔时佛法不遍阎浮提故阎浮提中别有众香国土也。

　　昙无竭与六万千婇女下第二明示物先受俗乐次明受乐此意显般若能生世出世乐又异世乐故受果说法行法故修因也又是引物也行般若具得世出世二乐宜应之众生闻般若但得于世乐者不即行受也。

　　汝善男子下酬其第三当从谁闻般若问也。

　　尔时萨陀下第二重明感应也先感中为三法譬合也譬中毒箭者以邪见云毒疑为箭以贪瞋等烦恼毒除云必丧往身慧命以见善发说般若拔之也断有得心名断诸有以也时萨陀下应即得诸三昧利益为应也初以声应次以形应亦以法应亦是心应故色声心皆是利物也论云得六万三昧也诸法性观三昧者了法无生灭也法性不可得三昧者亦不着无生灭观也破无明三昧者由破无明故得上三昧也破有多品无明只亦多也又伏无明亦名破也离暗三昧者上破轻无明今破重无明也无相续三昧者五阴一期念念相似相续故言无异也若生死相异则断相续此名为异也破六度鄣故云金刚三昧者魔民恒欲见菩萨恒合转之今其恒见菩萨好事也。

　　住是诸三昧中下第三感应以三昧能感故十方佛应也应中初安慰义本行菩萨道亦如今日勤汝勿自谓薄福也次不见入于三昧者常啼既得诸三昧故今破其着心即是略说般若也于佛法中信应下重观尊人重法也从三昧故不复也。

　　见诸佛下大段第二更劝寻善友求般若也五者一因不见佛生疑二受身供养人即与彼为欲断疑三因卖身值善友得财心因财正往觅善知识五列所至处中二种供养六者见善知识陈求法之诚请次所疑今是利问既佛疑来去何故不入三昧请佛疑答十方佛既言往尚是其善友故应问法尚不得同也。

　　复作是念下第二卖身供养所以须供养一为他人见其远来空无有物则不生喜心故须供养具二者欲引导众人其是贫穷尚办供养等云何而不行耶二者欲明般若檀为其初问常啼得六万三昧见十方佛何故贫耶答其人虽有见佛之缘过去复少罪生贫穷家故无财物二者虽生富家去家远在深山学道故不取财物也问卖身属他谁供养善友耶一解云寄他供养二解云此是及世身虽属他许其前供养闻般若便归也今谓于市卖身则众人无不感其奇时必招致财物复得友人心是故卖身问魔何故不煞常啼而恼乱之耶答魔不感其奇命但破其求佛心也又天神法人无大罪不得害之若无此法人无语者也问其在空林之时魔何不来耶答尔时未得诸三昧未能决定忘身故不能动魔亦得诸三昧能决定忘身故魔乃惊也小菩萨未能动魔已得无生亦不动魔将出魔境将入道门故魔来也长者居士不闻自卖声者此是居舍之士非四姓中居士也长者女独闻声者一解是人不死因缘故其得闻二解是法尚神力今其得取三云与常啼宿世善友善根既深魔不能弊也问帝释得他心智何不知其心而来诫耶答天主但知世人心世人以作佛必非其知二者虽知其心为欲发起众人示希有事故诫也大利第一利者十地为大利佛道第一利般若为大利方便第一利者五度为大利般若为第一利也时有长者女下第三值善友得财物也问长者女前闻自卖何故不来答今见其奇特之事方始来耳前有空言事来功故不来也此中少萨陀波仑略为女说法谓因果真应自德化他今三法门可碍也与我三菩提者二解一高去人心尊佛道更无异之故发言便云得化也三解云天王既因苦之故知天主于佛前无力以此语折之也身即平后后者五不可思议中龙力尚不思议况复天耶以空中有魔故福业力聚尘令身平复也女报母言我等亦随喜是心欢喜我终不断其善根者此诸小难解论云女以父母为法是听不惜宝物亦随喜心为之叹喜也。

　　是时长者女下第四正法香城为法寻善友也论云五百女亲属及众人见闻者皆苦相随去也。

　　既入城下第五到所至处申二供养论解云善根深人者从昙无竭闻般若善根浅者从经卷中故有金牒书般若也此中又解云众生所乐不同或见经卷或乐闻法又解云钝根人见昙无竭为白衣受五欲法必众护着治何为也说无著法是故于其经文为此人也一解是十宝印印昙无竭手常自报将次解是求佛道七大神王如金刚神之类守护金牒不令魔等改泛其文故言七印也。

　　因昙无竭言下第六自护求法请决疑也。

　　法尚品第八十九

　　劝和道之人常如法尚故明此品论云郁伽陀之法咸以方便力生在众香国土盛弘般若法故云法盛若昙无竭此云法尚以其弘于大法而物宜钦尚秤法尚也一解是生身菩萨利根智慧神通能利物无疲二二是法身菩萨具足神通方便利物也彼土无主以法尚为王故世出世乐具足也品初是第二彼具足闻法就中为二第一为疑断第二正说般若断疑即是明佛来云无来去明果我说般若妙法明因义须知如此因果皆是般若未曾因果果悟般若般若名果因怙般若名因也初中为二第一正为断疑二闻法欢喜报恩供养初中复为二第一广明佛来去无来去义第二例一切法来去见无来去义初中为两第一明来去无来去辨法身义二明无来去去辨应身义初中为两第一正明法身来去无来去二结其得失初中为二第一正就法说名无来去二举譬重释疑此明法身无来去应身有来去何得常云般若经犹是天帝佛来明常佛但是第二即彼何得言四时故皆是造唯涅槃方是本耶问今文意云如法性无来去何时云法身无来去答汝不观亦了文言诸佛不可以色见法佛法身无来无去此与涅槃华严更复异华严云欲令众生生欢喜故现生王宫故令众生生恋慕吾示双林灭如来法身实不出世亦不涅槃何以故法身常住法界故也问若如此者复还与常曰明应身无常住复何异耶答须得经意为对萨陀波仑去来疑故云无去来耳而法身未曾去来亦不曾无去来未曾常未曾无常亦非二谛内亦非二谛外故百非不能非百是不能是能是所不是非是亦不是非非所不非是非亦不非何者以正法为身故名法身正法性远离一切言语道一切起不起未皆寂灭性岂得定是常彼又须识亦无去来义今今只去来宛然而无去来勿言别有无去来异去来异去来故经云来者无所从来去者无所至也问萨陀波沦得诸三昧已解法空何故不解佛无去耶答始行之人虽总相知诸法空于佛身来能了语是故疑也古来复有二解一云佛是世谛今言如是佛者顽境何宁修行今来顽法耶是即真故耳复有师用真谛为佛即用今文也论文中有二谛语世谛则有佛第一义谛佛空今问为用二身为用二谛释今文耶答随缘所宜何所碍耶答开有无方便则世谛有佛第一义无佛世谛有去来第一义无去来故有无去来无去来无皆是教门道未曾去来无去来有无也若佛二身方便则如前释问二谛是二身不答他则不得也今论文中明二谛则是二身故言世谛中随众生故以色身为佛第一义佛即是法身也。

　　譬如春来日下第二举譬释疑若佛无去来于诸数法者何故明见有去来耶故明涅槃水有去来耶其人云悟尚无涅槃水岂有来去尚无所见之佛况有来去耶。

　　有人不知是法下第二结得失先结失次结得也问施畜生尚得百倍报有何物虚食信施耶答今引能生施主无觉果报名不虚食若生施虚妄有觉果报名虚食也又食此食能令施主度生死为不虚食食施主食竟不能度之名虚食也。

　　譬如大海中实下第二明无去来去来即是应身义亦前明无去来破其有见今破无去来破其无见中识中道即识佛大经云中道之法名为佛也论云亦难有无二边名为佛也二譬异者初譬正明感应因缘次譬明因因缘果大海譬十方六道国土宝喻佛四天下众生福德因缘海山此宝四生福业因缘故感佛也此宝虽生大海而有不得者佛虽为物出而有见不见又大海有宝不惜身命一心去乃得不尔不得众生一心精进乃见佛不尔不见也空次然喻者正因果因声不从无因缘生亦不从少因缘生佛身亦尔不从无因缘生谓无六度万行亦不从不具足万行生也北人云上无来去是法身大海宝是应身令报身然三佛不无此义也正法为身名为法佛行因所得名为报佛应化众生名为应佛佛未曾三二随众生假名不失此义根音惑捍音蒲法乃出嵇康琴赋也。

　　尔时释提桓因下第二除疑报恩供养天主与华三义一者天主受乐佛故道以华菩萨令供养法师二者为欲引物常啼一心求佛道故得天供养余人宜应观之三者如文释明常啼得闻法故以华施之今供养报恩也次常啼以身奉法尚者天主唯教其外施其今行内施也长者女应以身施法尚而施常啼者女人智恒不弃本师又且寂人诚论者向随他心女人着染也又自常啼得闻法故也以诚心属我者随我分处如分心物也受以还施常啼者前为说法生其慧也今受其施生其福也回施者展转生福无穷也又显法尚无贪着心也女本者属常啼之遂其本志也。

　　说法同况起入空下第二为说般若也为二初入定为说法缘由二起定正为说法所以七年入定者定既二则说法二深故也又上受欲无染故是受无所受无受而受此是二不二义之明入定不说出定方说无于入于入示不二二义平其文也又七年入定者常啼及始行之人见法尚居家受五欲或言有染故七年入深三昧则显无所著也又真净土常闻法恶国土都不闻香城杂处或闻或不闻故七年不说也又示世模轨愿欲说法凡欲说法必须静心也问常啼云何能七年不坐卧耶答此时好世七年如今七日又时人福德康健虽七年不以为患也又天神护令不疲极也示末世彼尚七年今人云何不少时精进耶求水不得何不刺血不出耶答魔见其决志虽求水不得其心不异故不更恼之又恐魔五是成菩萨行也上来数由魔故说希有事可以意知也善不增智慧不照者令其于身自轻心生爱染则善根不增以忧愁覆心故智慧不照如霞覆日其明不照也问何以智法问七年应从定起答数有此事初来不知令教见定故众人云尔也又法尚初入定时自誓云七年方于也。

　　诸法等故下第二正为说般若此文世门间故开为七意初八门就诸法异相以显般若般若诸法实相也第二三门就譬喻叹般若无德不备第三一门叹般若虽无德不备而无不久子第四二门叹般若无心于物而能断惑累第五第六三门明般若然性空寂第七门般若不可思议诸法等故般若等者诸法非等不等不知何以目之为破众生不等病故叹以为等也不言般若等故诸法等者恐惑者言诸法万化不等以般若力故今言良由诸法实性本来平等故后若观平等耳若诸法本不平等不生般若平等观良诸法本性平等故有人人平等观也若无不平等慧随意说之第二门诸法离平等也本有不等故有平等无不等故云无等也离等不等故其心不可动故有第三门也所缘既觉观心之净故无论则念想观除也故有第四门也以缘观俱寂心生怖畏今明缘观俱觉无一切皆无以何为畏耶第五明无畏明无畏门也如此而了唯佛法有此味只是一味九十六无此味又唯一解脱味无三乘味又唯一无所得味更无味故云一味故有第一八门也或者便言一道正味是一边味异道是二边如是三乘无得有各边故今明一切诸边不可得故有第七门家此边般若欢生后明无生以闻无生便言生心须灭故说无灭也。

　　如虚空下第二喻说上来明般若虽妙绝心行言说诏断而包含广博故如虚空如大海如宝山也殊尽云须弥一宝所成课黄金亦是昙及诸经谓四宝所成九山绕其半四海在其下问上有三十三天宫日月二十八宿等庄严之九宝山短须弥故言半海水在山下须有天宫明庄严之相也般若亦尔未得具足谓人天果报庄严得具足谓三乘于世庄严也如虚空无分别者虽复德斯备而无所分别如虚空不分别东西及远近也色无边下第四二门明般若顺远法也上来明般若深妙恐学者秤其幽远建故今明则了身心边踪造不可得即是般若道远乎哉即事而真圣远乎哉然之即神也如金刚等第五门明般若虽能破一切惑而无心弹破如金刚随疑惑破之无增受心也无分别者成无心义也凡夫不得实相故有分别也得实相故无也诸法性不可得者第六门明般若然性虚实也初一句不见众缘中有性第二句既不见性亦不见众缘第三句非性与缘皆不可得故无人能作无法可作第七门以不可度昙心不然行言不能述故最后明不可思议也。

　　即得诸法等三昧下第三闻法得益也法尚如行说常啼如说行论三昧心说说不动三昧令悟还如来昧而悟悟不异三昧也论云今从师同一心思惟名三昧摄心不散智慧及名三昧也成论云尔时有二种如实知名慧摄心名三昧也。

　　尔时佛告下第三结观修行之般罗蜜深入佛智慧者论云初地至七地名无生忍八地九地十地名深入佛智得一切种智作佛也。

　　嘱累品第九十

　　此下第二明付属流通方便般若此品别而为论付属流通方便智慧与方便云何异耶答论云般若方便无有二物随用不同故开二耳如金刚与金更无有异而善巧以金为钏故有金有钏二事不同也直观法无依无得无生无灭毕竟名实慧知空而空而于空不证然度众生备行诸行名方便也问方便治何惑耶答论云直明般若惑生四事若疑若耶见也若入涅槃若作佛今除耶见萨疑及入涅槃三惑是为方便治惑用也宜闻说明般若毕念空无方便惑生四种若毕念空无方便惑生四种若疑若耶见惑入小乘涅槃言作佛若有方便则不生疑耶见不入涅槃也决了作佛也若有方便治疑或三或也问何故佛付属流通耶答慈悲摄物何俟问耶佛尚破身利益况法宝耶又上说空破有舍今何属破空欲示中道故付属也问知付属有利何故不付属菩萨而属阿难阿难是声闻人般若是菩萨法也答欲令物信故阿难得总是佛从弟子又为给侍又是佛法弟三师曰因缘身子乃是二佛但知其寿短故不付属也是故阿难所说人皆信受具如大经所辨法菩萨皆有重任广严自身调伏眷属又误能弘宣人不信受故不付菩萨也菩萨知般若恩德自弘宣之不须付属阿难是小乘人不知般若恩是故佛付属也问若尔法华等付属喜王等菩萨耶答法华明二乘作佛是秘密法般若是显现法显现法易用秘密法难用小药师能用药为药大药师乃用毒作药也又有共不共二般若不共般若付属菩萨共者付声闻也问此般若定有几偈而付属答大般若十万偈今万二千偈也问付属阿难三藏三藏在属山与迦叶结集付阿难般若何处集耶答文殊将阿难结集未知何处一云还在属山二云是铁围山边也问何不于三藏中即结集般若耶三藏正有三十万偈九百九十万言大乘则无量诸龙王等问经修罗问经有十亿万偈佛非一身说一世说无量世已说岂入三藏小法中又教门名异大小不同故结集亦别也。

　　品为二初明付属流通二大众欢喜奉行初三第一明殷勤付属令尊重供养二明付属阿难令流通不绝三明付嘱之意也今是初文问佛知阿难是弟子何故今方问耶答二义一为简真伪佛有伪弟子如须那刹多为财宝故诈为弟子佛不为说于是反戒言非弟子也又须尸为盗佛法故作为弟子是故今问也二者释疑诸外道谓阿难本事外道着草衣求仙佛既是其亲嘱故不获已事佛也心实不信故今问文释外道疑也如用身口意恶业与有弟子口善而心不善有心善有心善而身口不禅阿难具足故现在三业事我我灭后以三业事般若也第二第三者佛法不过三事不受佛语便是逆人金刚神便煞之又过多则大过不足故但其三也汝莫忘莫失下第一付嘱令流通不断绝也人子不能绍继家业为断种人最为耻今小能流通般若则佛经于汝一身上便断亦是失中大也随尔所时下第三付属意也以有利深故付属耳。

　　佛说是经以下第二奉行也问无忧无喜是罗汉功德尚无不喜云何言大喜答罗汉于四谛无疑于一切法中皆疑今说般若破其种种疑心喜也尽此无余也。

　　大品经义疏卷第十(终)

　　嘉元三年二月下旬候以东南院古本终交合切了但彼本第二第四欠之间至第四卷者以真禅院本补之第二卷者两本共欠迄寻他本可书续者也。
