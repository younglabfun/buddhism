卍新纂续藏经第 74 册 No. 1470 华严经海印道场忏仪


　　No. 1470

　　大方广佛华严经海印道场十重行愿常遍礼忏仪卷第一

　　唐　兰山云岩慈恩寺护法国师行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第一晌

　　一切恭敬敬礼无尽三宝。

　　第一广修供养

　　(依华严别圆之教。此十种行愿者。是趣入毗卢无尽境界之妙门也。诸大众等审谛思惟此十种行愿。略有三门○一若依总相者。经云。广说如来不可思议功德已。若欲成就此功德门。应修十种广大行愿。彼行愿者。今若具说六相圆融十重玄门。有遍成诸行顿成诸行。若依德相法体本具。若依业用随机妙现。若依性起本来自具。若依缘起应新观修。因果圆融。互相无碍。因该果海故。初发心时即成正觉果。彻因源故。虽得佛果。不舍因门。俱是俱非。互遣双拂。解境行有四句六句。彼入是能入之门。由此没果海中故。名不可思议品也○二依别教行布圆融说者。前十门名是行布也。结归之中。有于圆融。举一具余。周遍含容。一多自抂。广狭无碍。有体无体。有力无力相入相即。句数有多。如华严大疏中。此无方法者。如泥撅随牵。而来不可定于一方。由此礼敬一门中。灭除帝网。一切罪障圆满帝网。一切功德余门亦尔。清凉大师云。若不能见闻此无边无尽之境。普贤行愿无由得成也。若不能具修。应起欣求爱乐之心观修仪者。十玄门中依一门修。如杜顺三观及大疏中说○第三依于同教。引劣机故。摄于余类。由此疏中名遍摄门也。今依三别门。如常教说○一礼敬诸佛。断除七慢九慢十慢等障。获得尊贵自在之身圆满八万四千相好○一称赞如来。断除口四重障。获得四无碍辩舌相遍覆。具足十种圆音○三广修供养诸圣喜悦所修供养功能者。福足增盛。获得摄授二种成就。不修供养过失者。所作不成。诸不称意○四忏悔业障。断除四障十障。成就世出世间一切功德。获得妙好依报正报○五随喜功德。断除不乐他荣嫉妒等障。获得不可称量之福一切功德皆悉圆满○六请转法轮。断除违法谤法等障。获得多闻聪慧不共功德○七请佛住世。断除憎佛谤佛害佛及憎嫉菩萨善知识不乐住世之障。得金刚不坏长寿之身○八常随佛学断除违佛及诸善知识。不能积集功德无志修集自他俱利等障。获得佛及菩萨无尽功德○九恒顺众生断除众生种种性或怨或亲或顺或逆不能随顺佛不喜悦违佛等障。获得广大善知识为眷属○十普皆回向。断除狭劣不发菩提心障。得十度圆满获十身果。其发愿者。断除无愿。及退转障也。前说功德悉皆圆满。现生极乐。后游华藏。今依别教除障功德。此略举之。彼一一成佛仪等如法行。本续中说。古师但修一种。证得大手印成就净。除苦恼矣)。

　　是诸众等人。各胡跪严持香华。如法供养。愿此供海云。遍满十方界。阿僧祇宝。阿僧祇华。阿僧祇鬘。阿僧祇衣。阿僧祇盖。阿僧祇幢。阿僧祇幡。阿僧祇庄严具。阿僧祇给侍。阿僧祇涂饰地。阿僧祇涂香。阿僧祇末香。阿僧祇和香。阿僧祇烧香。阿僧祇深信。阿僧祇爱乐。阿僧祇净心。阿僧祇尊重。阿僧祇赞叹。阿僧祇礼敬。阿僧祇宝座。阿僧祇华座。阿僧祇香座。阿僧祇鬘座。阿僧祇旃檀座。阿僧祇衣座。阿僧祇金刚座。阿僧祇摩尼座。阿僧祇宝缯座。阿僧祇宝色座。阿僧祇宝经行处。阿僧祗华经行处。阿僧祇香经行处。阿僧祇鬘经行处。阿僧祇衣经行处。阿僧祇宝间错经行处。阿僧祇一切宝缯彩经行处。阿僧祇一切宝多罗树经行处。阿僧祇一切宝栏楯经行处。阿僧祇一切宝铃网弥覆经行处。阿僧祇一切宝宫殿。阿僧祇一切华宫殿。阿僧祇一切香宫殿。阿僧祇一切鬘宫殿。阿僧祇一切旃檀宫殿。阿僧祇一切坚固妙香藏宫殿。阿僧祗一切金刚宫殿。阿僧祇一切摩尼宫殿。皆悉殊妙。出过诸天。阿僧祇诸杂宝树。阿僧祇种种香树。阿僧祇诸宝衣树。阿僧祇诸音乐树。阿僧祇宝庄严具树。阿僧祇妙音声树。阿僧祇无厌宝树。阿僧祇宝缯彩树。阿僧祇宝珰树。阿僧祇一切华香幢幡鬘盖所严饰树。如是等树扶疏荫映。庄严宫殿。其诸宫殿复有阿僧祇轩槛庄严。阿僧祇牕牖庄严。阿僧祇门闼庄严。阿僧祇楼阁庄严。阿僧祇半月庄严。阿僧祇帐庄严。阿僧祇金刚弥覆其上。阿僧祇香周匝普熏。阿僧祇衣敷布其地。佛子菩萨以如是等诸供养具。于无量无数不可说不可说劫中。净心尊重。恭敬供养一切诸佛。恒不退转。无有休息。一一如来灭度之后。所有舍利悉亦如是恭敬供养。受此香华云。以成光明台。广于无边界无量无边。愿作佛事。

　　(问此文及下经中皆云香华遍满十方界供养等者。如何辨得如是多多供养具得供如上多多佛耶。答准华严缘起章第三供养门中云。菩萨凡所施设。乃至一香一华一衣一盖供养具。无不称真理。等虚空界。即以全法界之身。游诸佛刹。称真之物供养于佛。是故菩萨不虚行。于所修值诸佛。恒不失时。一切供具。常称理而成就。何以故。法施于佛称真理。故释曰准。此云一香一华等。又云。常称理而成就者。即知经中所列。皆以称理。即一之多等也。故修行者。但安心观行。物物自多。皆遍诸佛也。故云。愿此香华云。遍满十方界。供养一切佛○次下经说。迷心中供养比观行。供养百千万俱胝那由他迦罗。算喻沙陀。不及一也。皆言天者。是自然义。表法界中法尔有如是不思议用也。皆言云者。是随缘义。表由行愿力故见也。谓此供是色相显然。智照无性。从法空无生法起。能见所见迥无所依。应用而来。来无所从。用谢而去。去无所至。而能含慈。润霪法雨。益万物。以重重无尽。有云象焉)。

　　次奉施宝错

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持。名无量种咒。皆能成就。具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　宝错总持云。以金银鍮石等作宝错时。于曼捺辣上。至如来像。于如来及菩萨勇识婆罗门仙人六趣饿鬼等处。奉此宝错。故随自所求种种宫殿种种幔帐种种象马种种车乘种种七宝种种衣服种种饮食等。悉能成办。又从无始以来。一切宿债悉能偿还。今略集之。广如经说。又回向轮经云。诵此秘密真言毕已。即成随意天大妙供养云。现一切佛前。若善男子善女人。一心观佛。或昼或夜。诵此回向轮故。善男子善女人。诸罪消灭。一切烦恼渐渐微薄。能获一切种种功德。若诵一遍。得梵天之福。梦中常得见佛。命终已后。得生极乐净土。广如经说。

　　次结广大不空摩尼印咒

　　(二手金刚合掌。二头指蹙加宝形。并竖二大指。即成诵不空摩尼供养陀罗尼)。

　　唵哑么遏布[口*(椔-田+夕)]麻祢巴能麻末𠷌呤怛达遏怛眉浪鸡碇萨慢怛不啰萨啰吽

　　此广大不空摩尼供养陀罗尼才诵三遍。则成于无量寿如来集会及无边刹土中。雨无量广大供养。所谓种种涂香云海。种种花鬘云海。种种烧香云海。种种天妙饮食云海。种种天妙衣服云海。种种摩尼光明灯烛云海。种种幢幡宝帐宝盖云海。种种天妙音乐云海。普于诸佛菩萨众会等处。成真实广大供养。由结印诵此陀罗尼供养故。获得无量福聚。犹如虚空。无有边际。世世常生一切如来大集会中。莲华化生。得五神通。分身百亿。能于杂染世界。拔济苦恼众生。皆令安乐。即于现世。受无量果报。当来得生净土。

　　(此道场仪中。集咒印者。即是密法中。末世时。修行者不依密咒。助护难。以观行成就也。夫供养有二门。一契本源自性供养。二藉密法助缘供养。此中亦有二种。一宝错供养。二咒印供养。皆依密法。又前即观念性起供养。此即缘起新成供养。皆含摄故。成于缘性圆融供养之海。向下赞叹。敬礼念佛。旋绕诵经。并咒等无不如是。众等应知)。

　　供养已。至心归命。礼本尊毗卢遮那佛。

　　第二称赞如来(有二门)

　　(请三宝已。五体投地。顶礼佛足。端身威仪。一心伫立。面向法座。烧香散华。意中观想三宝微妙功德。瞻仰不舍。以语诵曰)。

　　一梵音赞佛

　如来妙色身　　色相不思议　　见者生欢喜
　恭敬信乐法　　十方国土海　　无量无边佛
　咸于念念中　　各各现神通　　大智诸菩萨
　深入于法海　　佛力所加持　　能知此方便

　　二直言赞佛

　　○赞佛功德

　十力大雄最无上　　譬如虚空无等等
　境界广大不可量　　功德第一超世间
　十力功德无边量　　心意思量所不及
　人中师子一法门　　众生亿劫莫能知
　十方国土碎为尘　　或有数计知其数
　如来一毛功德量　　千万亿劫无能说
　如人持尺量虚空　　复有随行计其数
　虚空边际不可得　　如来境界亦如是
　或有能于刹那项　　悉知三世众生心
　设经众生数等劫　　不可知佛一念性
　譬如法界遍一切　　不可见取为一切
　十方境界亦复然　　遍于一切非一切

　　○赞法功德

　欲具演说一句法　　阿僧祇劫无有尽
　而令文义各不同　　菩萨以此初发心
　光中现佛不可说　　佛所说法不可说
　法中妙偈不可说　　闻偈得解不可说
　不可说解念念中　　显了真谛不可说
　示现未来一切佛　　常演说法无穷尽
　一一佛法不可说　　种种清净不可说
　出妙音声不可说　　转正法轮不可说
　于彼一一法轮中　　演修多罗不可说
　于彼一一修多罗　　分别法门不可说
　于彼一一法门中　　又说诸法不可说
　于彼一一诸法中　　调伏众生不可说
　或复于一毛端处　　不可说劫常安住
　如一毛端余悉然　　所住劫数皆如是

　　○赞僧功德

　菩萨功德无有边　　一切妙行皆具足
　假使无量无边佛　　于无量劫说不尽
　何况世间天及人　　一切声闻及缘觉
　能于无量无边劫　　赞叹称扬得究竟
　一切众生数易知　　三世心量亦可知
　如是普贤诸佛子　　功德边际无能测
　一毛度空可知边　　众刹微尘可数知
　如是大仙诸仙子　　所住行愿无能量
　十方刹土碎微尘　　于一念中不知数
　毛端度空能知量　　亿劫宣扬不能尽

　　我等众会。于日初分。礼赞功德所获善根。回向一切众生海。愿皆永离缠盖。成种智道。

　　(故此经中。列尘数佛已。次云。我当悉以甚深信解。现前知见。各以出过辩才天女微妙舌根。出无尽音声言词。称赞如来功德海。当知必须观智。明白方得。能赞所赞皆如海。深广无尽也)。

　　赞叹已。至心归命。礼本尊毗卢遮那佛。

　　第三礼敬诸佛

　　(既赞叹竟。应当一心正身威仪。次第礼佛。礼佛之法。当须随所礼之佛。至心忆念。此佛真身。犹如虚空。应物见形。如水中月。分明了了。如对目前。受我礼拜。于一一佛。皆如是用心。以名召体而礼之。不得散乱。又须自知身心空寂。无有礼相。障缘影见。法界一一。佛前悉有。此身头面体敬。准勒那三藏。礼佛观门。优劣有七。一我慢礼。二唱和礼。此二非仪。三恭敬礼。敬从心发。运于身口。五轮着地。四无相礼。深入法性。离能所相。五起用礼。观身与佛。皆从缘起。如幻如影。普运身心。遍礼一切。六内观礼。但礼身内法身真佛。不缘他佛。七实相礼。若内若外。若凡若佛。同一实相。见佛可礼。亦是邪见观身实相。观佛亦然。名平等礼。故文殊云。不生不灭。故敬礼无所观等。然后四礼皆属观行。谓第四空观礼。真谛佛入法之性故。五假观礼。俗谛佛从体起用故。六中观礼。第一义谛佛。不计空色。直见本觉真性故。七则三观一心礼。三谛一境。佛不取真弃假。泯绝无寄故。然今七礼经文。既是随相门中。且当第三第五也。心心恭敬故。念念观身观佛。从性随缘。如幻影故。余无相礼等。是下离相摄念之义。然则虽三例圆明。只于身口恭敬礼时。作此观智。非为身口都不礼赞。但将无相等。以当礼佛。善须思之。若以观智。便名礼佛。不须身礼。第三中亦应但以恭敬便为礼佛。不合运于身口。义例如此。岂不误焉。问大乘宗以意地起犯。即名破戒。何妨例此心礼即成功德。答彼意中作念。的拟运身口行。杀盗等心念成就竟。无悔意故。即名破戒。今但的拟运身业礼口业。赞等心志决定。竟无犹豫。纵未遂严净道场。作礼之间。灼然已生功德。若无意拟运身口。元无功德。如本无意拟杀等。亦元无罪也。然观智既成。观境常见。行住坐卧。礼不间断。但观心不退。自然流注。如受恶律仪之人。杀等之心。念念流注。不必正杀正盗也。受恶律仪者。作屠猎劫贼等业也。问第五礼中云。能所皆如影像。影像无心。如何得礼义成。答即念念恭敬之心。亦如影也。世间镜之类。但见色影。不能见声香味触及心之影。而此大圆镜智等虚空界。见色声等及心心所等也。作此观时。先观己身心。是无明势分。从染缘而起。今以正智观空无自性全体。即是一真法界。然后观此法界。不守自性。常能随缘而起。遂礼拜恭敬。一心归投。托诸佛及法义净缘。引起身心及佛。随此净缘起。为身心及佛。如影从镜。见既我身心无性。合于法界。法界无所不遍。故我身心随所依法界。亦无所不遍。无所不礼。故云。遍体一切也。第六中云。身内真佛者。如尘中有大经卷。如弊布褁真金。如焦模中佛像。如器中锽之声音也。此既有真假内外相对。非一向泯相。则亦当此随念中也。准华严宗。复有自他融摄之礼。具足四句。一者一身礼多佛。彼经云。一一身遍礼不可说不可说佛刹微尘数佛。又云。菩萨应知。自心念念常有佛成正觉。一切众生亦复如是。念念悉有佛成正觉。二者。多身礼一佛。经云。一一佛所现不可说不可说佛刹微尘数身。又云。如来成正觉时。于其身中。普见一切众生成正觉。三者。一身礼一佛。四者多身礼多佛。彼经云。如来成正觉时。入善觉智三昧。见一切众生数等身住于身中乃至一毛孔中。有一切众生数等。身遍法界。一切毛孔悉亦如是。无有少许处空无佛身。释曰。但以随举一身对佛。随举一佛对身。及对文说义。结为四句。然实身数等。皆无尽也。问何以修行人身如是一一同佛无尽耶。答曰。因缘备故。彼经云。我以普贤行愿力故。此是法力即缘也。又云。起深信解。如对目前。此是自力即因也。深解即是胜解。胜解者。决定印持也。谓以普贤法力。见一切境。皆是佛境。以深解智力。印可摄持。如上佛境在心。如目前也。谓于境不取生灭一多等定相境。即融通佛境。于心依智不依识。则心心是见佛之心。故彼经云。一切法无生。一切法无灭。若能如是解。诸佛常现前。故彼经结礼佛云。虚空界尽。众生界尽。众生业尽。众生烦恼尽。我礼乃尽。以虚空界众生界等不可尽故。我此礼敬无有穷尽。念念相续无有间断。身语意业无有疲厌。供养称赞。十种行愿一一如此。结之即知若不以普贤观行之力。如何得念念不断耶。智者审思此文。无以生灭之心取相之礼。而为礼赞供养等也)。南无大方广佛华严经中毗卢遮那众生身

　十方尽归命　　灭罪增净信　　愿生华藏海
　极乐净土中南无大方广佛华严经中毗卢遮那国土身(偈同上)南无大方广佛华严经中毗卢遮那业报身(偈同上)南无大方广佛华严经中毗卢遮那声闻身(偈同上)南无大方广佛华严经中毗卢遮那独觉身(偈同上)南无大方广佛华严经中毗卢遮那菩萨身(偈同上)南无大方广佛华严经中毗卢遮那如来身(偈同上)南无大方广佛华严经中毗卢遮那智身(偈同上)南无大方广佛华严经中毗卢遮那法身(偈同上)南无大方广佛华严经中毗卢遮那虚空身(偈同上)南无大方广佛华严经中毗卢遮那四万五千偈三十九品略本经

　十方尽归命　　灭罪增净信　　愿生华藏海
　极乐净土中南无大方广佛华严经中毗卢遮那十万偈四十八品下本经(偈同上)南无大方广佛华严经中毗卢遮那四十九万八千八百偈一千二百品中本经(偈同上)南无大方广佛华严经中毗卢遮那十三千大千世界微尘数偈一四天下微尘数品上本经(偈同上)南无大方广佛华严经中毗卢遮那海云能持普眼经(偈同上)南无大方广佛华严经中毗卢遮那同说经(偈同上)南无大方广佛华严经中毗卢遮那异说经(偈同上)南无大方广佛华严经中毗卢遮那主伴经(偈同上)南无大方广佛华严经中毗卢遮那眷属经(偈同上)南无大方广佛华严经中毗卢遮那圆满经(偈同上)南无大方广佛华严经中毗卢遮那普贤文殊等同生一切海众

　十方尽归命　　灭罪增净信　　愿生华藏海
　极乐净土中南无大方广佛华严经中毗卢遮那三十九类异生一切海众(偈同上)南无大方广佛华严经中毗卢遮那依口光召于眉间一切海众(偈同上)南无大方广佛华严经中毗卢遮那及树内众宫殿内众生内众等一切海众(偈同上)

　　次为诸部众礼敬三宝(自下日初时分依此应礼)为梵王帝释三十三天福德增盛故。敬礼常住三宝。为四大天王龙神八部日月星宿增盛威光故。敬礼常住三宝。为当今皇帝圣寿无穷弘扬正法故。敬礼常住三宝。为皇后贵妃公主太子诸王福延万叶深信正法故。敬礼常住三宝。为文武官僚天下黎民信乐佛法故。敬礼常住三宝。为师僧知识同会善友十方施主三涂八难愿得难障解脱故。敬礼常住三宝。为山神地神海神江神河神树神昼神夜神空泽神苗稼神饮食神草木神水火风神主空主药主城主宅诸神灵等灭罪增福故。敬礼常住三宝。为国界安宁灾危殄灭佛事兴隆法轮永转故。敬礼常住三宝。为琰魔罗界十八狱帝三十大王三十三王三十六王十八狱主主命主摄无毒诸鬼王等愿得离苦解脱故。敬礼常住三宝。为地府辅王小臣主掌首领执杖公曹狱吏主净主水主铁主土主火主天下十类罪人愿得离苦解脱故。敬礼常住三宝。为十类孤魂三类九类十类饿鬼三十六部大力妖魅诸饿鬼等愿得离苦解脱故。敬礼常住三宝。为十类傍生住海住水住地住空蛇类鱼类鰕类象类马类三十六亿诸畜生等得离苦解脱故。敬礼常住三宝。

　　普礼真言

　　唵萨㗚末怛达遏怛遏怛巴[口*捺]难葛浪弥

　　(应想普遍敬礼一切贤圣等处)。

　　功德山陀罗尼咒

　　捺么莫[口*捺]也捺㗚[口*捺]㗚麻也捺么珊遏也唵席宁呼鲁鲁席[各*寧]噜屹呤巴屹令巴席[口*捺]呤布噜呤萨曷

　　大集经云。若人诵此咒一遍者。如礼大佛名经四万五千四百遍。又如转大藏经六十万五千四百遍。又造罪过十佛刹土。入阿鼻地狱。受罪劫尽。更生。若诵此咒一遍。此等重罪皆悉消灭。不堕地狱。命终已后。决定往生极乐世界。得见阿弥陀佛上品上生。

　　礼敬已。至心归命。礼本尊毗卢遮那佛。

　　第四忏悔业障

　　(礼佛已竟。于法座前。正身威仪。恭敬胡跪。右膝着地。烧香散华。存想三宝。畟塞虚空。普贤菩萨无量庄严。眷属围绕。为忏悔主。一一皆如对自目前。一心一意。生郑重心惭愧。发露忏悔。无量劫来。六根三业所造一切恶业。断相续心。从于今时。尽未来际中不更造。所以者何。业性虽空。果报不失。若有造恶不忏。虽是虚妄。颠倒因缘。则还受虚妄果报。然忏悔词句。多取大藏经论中文也)。

　　弟子比丘(某甲)普为四恩三有及法界众生等。并愿断除诸业障。归命忏悔。

　　次十恶业报忏悔

　　(夫欲忏悔者。先知展转生起因。由无始不觉起贪瞋痴。发身口意。造一切业。谓善恶不动等。若约责心。善恶俱忏。以善恶业迷时皆是贪爱心所作故。若就所作罪状。则惟忏悔恶业。以悟后乃至成佛毕竟不舍善行故。善是顺于理故。迷时以取相求报故。成身过患。悟后但离其病。不除善法。故不忏也。恶业背理招苦。一向须断。故遍忏也。就忏中复有二种。一若□犯遮罪。先须依教作法忏之。遮罪者。体非毒恶。但以佛戒遮制不许。即不合作。作即成犯。若犯性罪。复须起行。性罪者。谓杀盗等十恶。体性是恶。佛未出世。未有戒制之时作之。法尔有罪。堕于三涂故也。言起行者。一事忏。二理忏。事忏如方等佛名经等。亦令作法兼起行也。谓彼方等经令先严净道场。香泥涂地。及室内作圆坛。彩画县五色幡。烧海岸香。点酥油灯。敷设高座。请二十四尊像。多亦无妨。供肴膳。尽心力新净。衣服鞋履。无新洗故。出入着脱。令无参杂。七日长斋。一日三时洗浴。初日供养僧。随意多少。别请一明了内外律者为师。受二十四戒及陀罗尼。对师说罪。要八日至十五日。当以七日为期。此不可减。若能更进。随意堪任。十人已还。不得过此。俗众亦得。须办单缝三衣。备佛法式。旋绕一百二十匝。却坐思惟。广如经说○又彼文中。令兴七种心以为方便。一者惭愧。二者恐怖。三者厌离。四者发菩提心。五者怨亲平等。六者念报佛恩。七者观罪性空兴。如是七种心已缘想。十方诸佛贤圣。擎拳合掌。披陈至祷。惭愧改革等。若准天台止观。须达顺逆。十心为先识。十种顺生死心。以为所治。一妄计我人。起于身见。二内具烦恼。外遇恶缘。我心增盛。三内外既具。灭善心事。不喜他善。四纵恣三业无恶不为。五事虽不广。恶心遍布。六恶心相续。昼夜不断。七覆讳过失。不欲人知。八虏扈抵突。不畏恶道。九无惭无愧不惧凡圣。十拨无因果。作一阐提。从无始来。若自及他。无不皆尔。次起逆生死心。从后翻破。一明信因果。二惭愧克责。屏罪惭天。显罪愧人三怖畏恶道。翻抵突也。四不覆瑕疵。翻覆藏也。五断相续心。如再犯王法。吐已还食也。六发菩提心。心等虚空。翻前恶遍。七修功补过。翻前纵恶。八守护正法。翻前灭善。九念十方佛。翻恶缘也。十观罪性空。见无我也。若具此者。无罪不灭。若不解者。设入道场。徒为劳苦)。

　　惟愿帝网无尽佛法僧宝。毗卢遮那如来。普贤文殊海会圣众。世出世神。慈悲本愿。放大光明。照于法会。证盟护念。哀愍摄受。愿我及一切众生海。自从无始。直至今时。业海无尽。帝网重重。一切罪业。发露忏悔舍利弗悔过经云。舍利弗白佛言。若有善男子善女人。意欲求佛道者。若前世为恶。当云何忏悔。佛言。善哉善哉。若欲求阿罗汉缘觉佛道。欲知去来之事者。常以平旦日中日没人定夜半鸡鸣时。澡漱整衣服叉手礼拜十方。自所向处。当悔过言。(某甲)等宿命。从无数劫来。所犯过恶。于今世所犯淫妷。所犯瞋怒。所犯愚痴。不知佛时。不知法时。不知比丘僧时。不知善恶时。若身犯过。若口犯过。若心犯过。若意犯过。若以意害佛。嫉恶经道。若斗比丘僧。若杀阿罗汉。若自杀父母。犯身三口四意。三自杀生。教人杀生。见人杀生。代其喜身。自行盗。教人行盗。见人行盗。代其喜身。自欺人。教人欺人。见人欺人。代其喜身。自两舌。教人两舌。见人两舌。代其喜身。自骂詈。教人骂詈。见人骂詈。代其喜身。自妄语。教人妄语。见人妄语。代其喜身。自嫉妒。教人嫉妒。见人嫉妒。代其喜身。自贪饵。教人贪饵。见人贪饵。代其喜身。自不信。教人不信。见人不信。代其喜身。自不信。作善得善。作恶得恶。教人作恶。见人作恶。代其喜身。自盗佛寺中财物。若盗比丘僧财物教。人行盗见。人行盗。代其喜身。自经秤。小㪷短尺欺人。以重秤大㪷长尺侵人。教人侵人。见人侵人。代其喜身。自作贼。教人作贼。见人作贼。代其喜身。自恶逆。教人恶逆。见人恶逆。代其喜身。所谓无始以来。身生五处者。在泥犁中时。在禽兽中时。在薜荔中时。在人中时。身在五道中。生时所犯过恶。不孝父母。不顺于师。不敬善友。不敬沙门道人。不敬长老。轻易父母。轻易于师。轻易求阿罗汉道者。轻易求辟支佛道者。若诽谤嫉妒。见佛道言非。见恶道言是。见正言不正。见不正言正。(某)等诸所作过恶。愿从十方诸佛。求哀悔过。令(某)等今世不犯此过殃。后世永不犯此过殃。所以从十方诸佛求哀者。何佛能洞视彻听。不敢于佛前欺诳。(某)等有过恶。不敢覆藏。从今已后。皆不敢复犯。佛语舍利弗。若有善男子善女人。意不欲入泥犁禽兽薜荔中者。诸所作过。皆当悔过。不敢覆藏。受戒已后。不当复作恶。不欲生边地无佛处无经处无比丘僧处无义理处无善恶处者。皆当悔过。不当覆藏。意不欲愚痴聋盲喑哑。不欲生屠士渔猎狱吏贫家者。皆当悔过。不当覆藏。女人欲求男子者。皆当悔过。欲得须陀洹道。不复入泥犁薜荔中者。皆当悔过。欲得斯陀含道。上天作人。欲得阿那含道上二四天。欲得阿罗汉泥洹去者。欲于世间得阿罗汉道者。欲得辟支佛道者。欲得知去来之事者。皆当悔过。不敢覆藏。佛语舍利弗。若有善男子善女人。各当日夜三时。稽首于十方现在诸佛作礼。又从无始以来。毁戒犯记句。违越法律。妄想分别。爱着我人。一切罪障悉愿消灭。杂乱浊心。障碍间断。悉愿清净身心不安。忧愁热恼。悉得解脱。嗔恚躁动。面愠不喜。呵责损害悉得清净。互相恼乱。斗诤不和。官事口舌。诤论忧恼。罪业消灭。无德传戒。无才为师。学寡利他。不净说法。虚食信施。心行染欲。悉愿消灭。

　　我等为无明所覆。不识十恶业报罪因。今遇道场。乃能觉知。归命毗卢遮那如来及一切贤圣海众。烧香散华。一切苦报发露忏悔。不敢覆藏。由此因缘。我及法界众生海一切业报。愿皆清净。

　　次忏悔灭罪印咒

　二羽金刚缚　　进力屈二节　　禅智押二度
　诵忏悔密言

　　唵萨㗚末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念顿荡除　　如火焚枯草
　灭尽无有余

　我昔所造诸恶业　　皆由无始贪瞋痴
　从身语意之所生　　一切我今皆忏悔

　　忏悔已。至心归命。礼本尊毗卢遮那佛。

　　第五随喜功德

　十方一切诸众生　　二乘有学及无学
　一切如来与菩萨　　所有功德皆随喜

　　随喜已。至心归命。礼本尊毗卢遮那佛。

　　第六请转法轮

　十方所有世间灯　　最初成就菩提者
　我今一切皆劝请　　转于无上妙法轮

　　请转已。至心归命。礼本尊毗卢遮那佛。

　　第七请佛住世

　诸佛若欲示涅槃　　我悉至诚而劝请
　惟愿久住刹尘劫　　利乐一切诸众生

　　请住已。至心归命。礼本尊毗卢遮那佛。

　　第八常随佛学

　我随一切如来学　　修习普贤圆满行
　供养过去诸如来　　及与现在十方佛
　未来一切天人师　　一切意乐皆圆满
　我愿普随三世学　　速得成就大菩提

　　随学已。至心归命。礼本尊毗卢遮那佛。

　　第九恒顺众生

　所有十方一切刹　　广大清净妙庄严
　众会围绕诸如来　　悉在菩提树王下
　十方所有诸众生　　愿离忧患常安乐
　获得甚深正法利　　灭除烦恼尽无余

　　恒顺已。至心归命。礼本尊毗卢遮那佛。

　　第十普皆回向

　所有礼赞供养佛　　请佛住世转法轮
　随喜忏悔诸善根　　回向众生及佛道

　　回向已。至心归命。礼本尊毗卢遮那佛。

　　弟子比丘(某)等。为一切众生。至心发愿。

　愿我临欲命终时　　尽除一切诸障碍
　面见彼佛阿弥陀　　即得往生安乐刹
　我既往生彼国已　　现前成就此大愿
　一切圆满尽无余　　利乐一切众生界
　彼佛众会咸清净　　我时于胜莲华生
　亲睹如来无量光　　现前授我菩提记
　蒙彼如来授记已　　化身无数百俱胝
　智力广大遍十方　　普利一切众生界
　乃至虚空世界尽　　众生及业烦恼尽
　如是一切无尽时　　我愿究竟恒无尽

　　发愿已。至心归命。礼本尊毗卢遮那佛。

　　(此下诵无常者。然此礼忏。理事广常。于六时中。难于克定。今便于此第一晌。具写余六时所用之文。验本简看唱者。先须诵熟。各以本时用之。无常偈者。后每晌别书。经论中无常偈者。此即六时通用。或别一任随意念之。又若有暇时。则应念劝世一百颂。警策无常亦得。今以寅时为首。具录六时云)。

　　(白)众等听说寅朝无常偈

　欲求寂灭乐　　当学沙门法　　衣食计身命
　精粗随众等　　诸众等寅朝　　清净记六念

　　又各念无常偈(此即可每上必须用之)

　诸行无常　　是生灭法　　生灭灭已
　寂灭为乐

　如来证涅槃　　永断于生死　　若能志心听
　常得无量乐

　　午时偈

　人生不精进　　喻若树无根　　采华置日中
　能得几时鲜　　华亦不久鲜　　色亦非常好
　人命如刹那　　须臾难可保　　是故劝众生
　勤修无上道

　　黄昏偈

　西方日已暮　　尘劳犹未除　　老病死时至
　相看不久居　　念念催年促　　犹如少水鱼
　劝诸礼佛众　　修学至无余

　　又各念偈

　是日已过　　命亦随减　　如少水鱼
　斯有何乐　　(众等)当勤精通　　如救头然
　但念无常　　慎勿放逸

　　初夜偈

　烦恼深无底　　生死海无边　　度苦船未立
　云何乐睡眠　　睡眠当觉悟　　摄心恒在禅
　勇猛勤精进　　菩提道自然

　　中夜偈

　比丘汝起起　　何以着睡眠　　睡眠有何利
　病时岂可眠　　利㓨刺身时　　云何得睡眠
　汝今舍家时　　出离之所愿　　当如其本愿
　日日勤精进

　　后夜偈

　神光迁流转　　迄至五更初　　无常念念至
　恒与生死俱　　劝诸行道者　　修学至无余

　　又有一偈六时通用

　世间不牢固　　如水沫泡𦦨　　汝等咸应当
　疾生厌离心

　　启白贤圣

　仰白十身遍照佛　　华藏世界诸如来
　娑婆本师释迦尊　　普贤文殊诸上首
　刹海圣众并徒众　　华藏会上诸上人
　释梵诸天众类神　　获得他心道眼者
　并愿不舍慈悲力　　证明我等二众人
　为修行愿总持门　　(某)时至心同礼忏

　　所生功德。总用庄严法界刹海。众生当愿。天仙不坠悟着乐而非常。国土清平。识真乘而是胜群僚。常居禄位。皆忻圆顿教门人民。永保安宁。咸修觉照之道师僧父母。福庆汪洋。信施檀那。万行圆满。三途俱时离苦。八难并悉消除。镬汤变为清凉池。铁床变作莲华座。息悲痛之响。同念佛之音。人人有返本之心。各各悉还源之照。常发今愿当愿。俱不退心观行令成。同证华严海会。为上良缘。清净法身毗卢遮那佛圆满报身卢舍那佛千百亿化身释迦牟尼佛十二上愿药师琉璃光王佛四十八愿阿弥陀佛大圣普贤菩萨摩诃萨大圣文殊菩萨摩诃萨大圣观世音菩萨摩诃萨大圣地藏菩萨摩诃萨大圣遍法界菩萨摩诃萨摩诃般若波罗蜜

　　大方广佛华严经咒

　　捺麻(紧)萨慢(引)怛莫[口*捺](重也)难哑不啰(二合)帝曷怛折(引)难祢唵鸡祢鸡祢怛达(引)遏当能末(二合)(重)斡山(舌腭)(引)碇不啰(二合)帝呜怛麻怛摩怛麻怛达(引)遏当𠹌末(二合)斡吽癹(怛)莎(引)曷(引)

　　若诵此咒一遍。如同全读华严经一部。所得功德齐等。

　　毗卢遮那灌顶光咒

　　唵哑么遏(重)妹(重)𠺘拶捺么曷(引)摩𠹌啰(二合)(引)麻祢(舌腭)巴𠹌麻(二合)𪢚辣不啰(二合)斡㗚怛(二合)也吽

　　经云。若复有人。十方佛刹尘数劫中。造十恶五逆四重等罪。由此重罪。直堕阿鼻地狱中。若人持诵此毗卢遮那佛咒。与彼亡者。或散墓上尸骸名牌等上。以华米等。诵二十一遍。或诵百八遍。抛散彼形骸上。毗卢遮那本愿力故。放大光明。照彼罪人身上。一切业障悉皆消灭。以光明中摄往于西方极乐国土莲华化生。

　　十支庄严已竟。诵解座偈。

　处世界如虚空　　似莲华不着水
　心清净超于彼　　稽首礼无上尊

　　旋绕念诵

　　(既忏悔发愿已。应当一心正身威仪。右旋法座。烧香散华。安详徐步。忆念三宝微妙功德。口中称念)。南无法界十方佛南无法界十方法南无法界十方僧南无毗卢遮那佛南无释迦牟尼佛南无大方广佛华严经南无普贤菩萨南无文殊师利菩萨南无法会大菩萨南无功德林菩萨南无金刚幢菩萨南无金刚藏菩萨南无文殊等五十五圣者南无善财菩萨南无法界刹海微尘数菩萨众

　　(此即觉了音声。性空身心。如云如影。举足下足。心无所得。不住行步之相。幻影即空。即云真法性故。我此身影现十方。充满法界。无不普现。旋绕诸佛。如是三匝。乃至三七七七百匝。无有定数。当自斟酌。行道欲竟。还如前称阿弥陀佛名号。南无阿弥陀佛。南无阿弥陀佛。烧香正念。行道终。即归依三宝。一心正念。口自唱言)。自归依佛。当愿众生。体解大道。发无上心。自归依法。当愿众生。深入经藏。智慧如海。自归依僧。当愿众生。统理大众。一切无碍。和南圣众

　　正坐思惟

　　上来十门。事行方便。一一如文见法。不得滞文迷意。须令全理之事了了。当情便入观行。以为久长所缘之境也。摄念禁意。闭目端身。结跏趺坐。至心谛想无边刹海三世一切如来。于一一佛菩萨前。殷勤恭敬。作礼围绕。又以种种供具云海。供养如是等一切圣众。广供养已。应观自心。本无生灭。法尔圆成。光明普照。犹如虚空。又深起慈念。怜愍众生。不悟自心。轮转诸趣。我皆化度。令得开解。又观自心诸众生心及诸佛心。本无差别。平等一相。成大菩提心。明彻清净。广大周遍。圆满白净。成大月轮。等虚空量。无有边际。于彼月轮上。想一金色哑字。放无量光。遍十方界。一一光中有无量佛刹。一一佛刹有无量诸佛。一一诸佛菩萨围绕成等正觉。智入三世。身遍十方。转大法轮。救众生苦。成佛毕已。谛想哑字自性。无生真理。一切想空。依自性而住。若疲倦时。诵短哑字二十一遍。

　　依大方广佛华严经。一名三偈略剂门(契真大师传)。

　　一闻名熏种剂门

　　大方广佛华严经。

　　二三观修心剂门(分三)

　　一真空绝相观

　法性本空寂　　无取亦无见　　性空即是佛
　不可得思量

　　二理事无碍观

　若人欲了知　　三世一切佛　　应观法界性
　一切惟心造

　　三周遍含融观

　一中解无量　　无量中解一　　了彼互生起
　当成无所畏

　　华严初祖杜顺大师所造三观偈

　若人欲识真空理　　身内真如还遍外
　情与无情共一体　　处处皆同真法界
　秪用一念观一境　　一切诸境同时会
　于一境中一切智　　一切智中诸法界
　一念照入于多劫　　一一念劫收一切
　时处帝网现重重　　一切智通无𦊱碍

　　此一名三偈。若思若诵。成金刚不坏坚种也。

　　夫作此华严礼忏仪者。若七日或二十一日。皆得初入坛。午时教诫。斋后召请。晚时放施食。然灯行道。诵七枝偈。应转法轮。来日寅朝。作七枝行。大众排立作礼。寅时解斋。巳日初日。午日晚。初夜中夜后夜。六时应作。乃依诸经昼三时夜三时。是也。又前二晌。末后净土会等。依文次第。应礼彼中第三晌。礼如来十身毕已。维那住于法座。而白经及佛名等。众等听受。跪膝而礼。后从第三晌。至第三十九晌。皆十三礼毕坐时。白经及佛名。礼拜仪等。准前知之。其余作仪。皆取圆觉道场仪也。

　　敬造华严道场仪文记

　　华严大教。乃如来根本法轮。一切佛书。于中流出。譬之。其犹天覆地擎海涵春育。大抵皆修普贤之因。以证
遮那之果故也。昔李长者之论。观国师之疏。极其蕴奥。发其幽隐。然一行禅师之仪文。切于物情。中于机会。可谓修行之指南也。

　　大方广佛华严经海印道场十重行愿常遍礼忏仪卷第一

　　钦褒忠义忠荩四川左布政云南丽阳佛弟子木增同丽江府知府授参政男木懿应袭孙木靕暨诸子孙太学生木乔木参生员木宿木櫾木橒木㮱木极悟乐等。各捐净捧。延僧命役。敬奉
大方广佛华严经三昧忏仪一部共四十二卷六十一册。直达南直隶。苏州府尝熟县隐湖南村笃素居士毛凤苞汲古阁中。鸠良工雕造。起于崇祯庚辰孟夏。终于辛巳𦱤春。凡一载功成。今置此版于淅江嘉兴府楞严寺藏经阁。祈流通诸四众。历劫熏修。见闻此法。永持不舍。所愿
一乘顿教。遍布人寰。三有群生俱明性海者耳。
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第二

　　唐　兰山云岩慈恩寺护法国师行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第二晌

　　第一菩提道场中会举果劝乐生信分

　　次法界七处九会。别列十支法行。

　　一切恭敬敬礼无尽三宝。

　　第一广修供养

　　是诸众等人各胡跪。严持香华。如法供养。愿此供海云。遍满尽法界虚空界。供养十方三世一切佛刹。极微尘中一一各有一切世界极微尘数佛。一一佛所种种菩萨海会围绕。我以普贤行愿力故。起深信解。现前知见。悉以上妙诸供养具而为供养。所谓华云。鬘云。天音乐云。天伞盖云。天衣服云。天种种香。涂香。烧香。末香。如是等云。一一量如须弥山王。燃种种灯。酥灯油灯。诸香油灯。一一灯炷如须弥山。一一灯油如大海水。以如是等诸供养具。常为供养。乃至此广大最胜供养虚空界尽。众生界尽。众生业尽。众生烦恼尽。我供乃尽。而虚空界乃至烦恼不可尽故。我此供养亦无有尽。念念相续。无有间断。身语意业无有疲厌。以如是等诸供养具。常为供养。帝网重重。诸佛菩萨贤圣海众。受此香华云。以为光明台。广于无边界。无量无尽。愿作佛事。

　　次奉施宝错咒

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝销经云。有一总持。名无量种咒。皆能成就。具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次结广大不空摩尼印咒(印法同第一晌)

　　唵哑么遏布[口*(椔-田+夕)]麻祢巴能麻末𠷌呤怛达遏怛眉浪鸡碇萨慢怛不啰萨啰吽

　　次供养总持

　　捺么啰得捺(二合)得啰(二合)也(引)也捺么末(重)遏斡碇末日啰(二合)萨啰不啰(二合)麻㗚怛(二合)祢怛达遏怛也哑㗚曷(二合)碇萨灭屹三(二合)莫捺(重)(引)也怛涅达唵末𠷌啰(二合)末𠷌啰麻曷(引)末𠷌啰(二合)麻曷(引)碇拶末𠷌呤麻曷(引)眉[目*栗]也(二合)末𠷌啰(二合)麻曷磨溺(重)即(舌腭)怛末𠷌哩(二合)磨曷磨溺(大伸)当巴珊葛啰麻捺也末𠷌哩(二合)萨㗚末(二合)葛[目*栗]麻(二合)哑斡啰捺(舌腭)眉商[口*捺]捺末𠷌啰(二合)莎(引)曷(引)

　　若复有人思惟。此总持一遍者。即成礼拜供养住十方界殑伽沙数一切诸佛。一一佛所种种妙华。种种妙网。种种烧香。种种末香。种种妙灯。种种妙涂。种种衣服。种种饮食。种种璎珞。种种妙座。种种卧具。种种音乐。种种幢幡旗伞等。一切供养皆得成就。一切业障悉得清净。一切善根皆悉具足。得见一切诸佛菩萨之面。安慰其心。天龙夜叉乾闼婆阿修罗迦楼罗紧那罗摩睺罗伽。又秘密主金刚手四大天王等。常随卫助。隐身覆护。命终即得往生极乐世界。令此总持。纵不求修。思忆一遍。则得此等功德皆悉成就。

　　供养已。至心归命。礼本尊毗卢遮那佛。

　　第二称赞如来

　　一梵音赞佛

　如来大智慧　　希有无等伦　　一切诸世间
　思惟莫能及　　凡夫妄观察　　取相不如理
　佛离一切相　　非彼所能见　　心意常寂灭
　清净如虚空　　悉庄严世界　　现一切众生

　　二直言赞佛

　　所有尽法界虚空界十方三世一切刹土所有极微。一一尘中皆有一切世界极微尘数佛。一一佛所皆有菩萨海会围绕。我当悉以甚深胜解。现前知见。各以出过辩才天女微妙舌根。一一舌根出无尽音声海。一一音声出一切言词海。称扬赞叹一切如来诸功德海。穷未来际。相续不断。尽于法界。无不周遍。如是虚空界尽。众生界尽。众生业尽。众生烦恼尽。我赞乃尽。而虚空界乃至烦恼无有尽故。我此赞叹。无有穷尽。念念相续。无有间断。身语意业无有疲厌。

　　称赞已。至心归命。礼本尊毗卢遮那佛。

　　第三礼敬诸佛

　　所有尽法界虚空界。十方三世一切佛刹。极微尘数诸佛。世尊我以普贤行愿力故。深心信解。如对目前。悉以清净身语意业。常修礼敬。一一佛所皆现不可说不可说佛刹极微尘数身。一一身遍礼不可说不可说佛刹极微尘数佛。虚空界尽。我礼乃尽。以虚空界不可尽故。我此礼敬无有穷尽。如是乃至众生界尽。众生业尽。众生烦恼尽。我礼乃尽。而众生界乃至烦恼无有尽故。我此礼敬。无有穷尽。念念相续。无有间断。身语意业无有疲厌。南无大方广佛华严经中毗卢遮那菩提身

　十方尽归命　　灭罪增净信　　愿生华藏海
　极乐净土中南无大方广佛华严经中毗卢遮那愿身(偈同上)南无大方广佛华严经中毗卢遮那化身(偈同上)南无大方广佛华严经中毗卢遮那力持身(偈同上)南无大方广佛华严经中毗卢遮那相好庄严身(偈同上)南无大方广佛华严经中毗卢遮那威势身(偈同上)南无大方广佛华严经中毗卢遮那意生身(偈同上)南无大方广佛华严经中毗卢遮那福德身(偈同上)南无大方广佛华严经中毗卢遮那法身(偈同上)南无大方广佛华严经中毗卢遮那智身(偈同上)至心归命礼大方广佛华严经中华藏世界海本尊毗卢遮那佛南无十身无碍毗卢遮那如来一切道场海众南无大方广佛华严经中世主妙严品法门

　十方尽归命　　灭罪增净信　　愿生华藏海
　极乐净土中

　　世主妙庄严品第一

　　经云。如是我闻。一时佛在至一切庄严于中影现。

　愿共诸众生　　往生华藏海　　极乐净土中

　　次法界菩提道场内菩提树中海会众

　　经云。其菩提树高显殊特(至)说种种法。无有尽极。

　　(众和)

　愿共诸众生　　往生华藏海　　极乐净土中南无华藏世界海摩竭提国阿兰若法菩提道场觉智树中众多如云同时出现一切菩萨海众

　　(众和)

　十方尽归命　　灭罪增净信　　愿生华藏海
　极乐净土中

　　次法界菩提道场中宫殿内所出海会众

　　经云。如来所处宫殿楼阁(至)一念之间。悉包法界。

　　(众和)

　愿共诸众生　　往生华藏海　　极乐净土中南无华藏世界海摩竭提国阿兰若法菩提道场如来宫殿楼阁中无边菩萨一切海众

　　(众和)

　十方尽归命　　灭罪增净信　　往生华藏海
　极乐净土中

　　次法界菩提道场中同生海会众

　　经云。其师子座高广妙好(至)察无相之法。所行平等。

　愿共诸众生　　往生华藏海　　极乐净土中南无华藏世界海法界觉场法门之主入不思议解脱门方便海普贤菩萨等十佛刹微尘数一切菩萨海众

　　(众和)

　十方尽归命　　灭罪增净信　　愿生华藏海
　极乐净土中南无得遍往十方菩萨众会庄严道场解脱门净德妙光菩萨摩诃萨南无得一念中现无尽成正觉门教化成熟不思议众生界解脱门普德最胜灯光照菩萨摩诃萨南无得修习菩萨福庄严出生一切佛国土解脱门普光师子幢菩萨摩诃萨南无得观察佛神通境界无迷惑解脱门普宝焰妙光菩萨摩诃萨南无得于一众会道场中示现一切佛土庄严解脱门普音功德海幢菩萨摩诃萨南无得随逐如来观察甚深广大法界藏解脱门普智光照如来境菩萨摩诃萨南无得普入一切世间行出生菩萨无边行解脱门普宝髻华幢菩萨摩诃萨南无得亲近承事一切诸佛供养藏解脱门普觉悦意声菩萨摩诃萨南无得出生一切神变广大加持解脱门普清净无尽福光菩萨摩诃萨南无得能于无相法界中出现一切诸佛境界解脱门普光明相菩萨摩诃萨南无得出生菩萨诸地诸波罗蜜教化众生及严净一切佛国土方便解脱门海月光大明菩萨摩诃萨南无得念念中普入法界种种差别处解脱门云音海光无垢藏菩萨摩诃萨南无得不可思议劫于一切众生前现清净大功德解脱门功德宝髻智生菩萨摩诃萨南无得普见十方一切菩萨初诣道场时种种庄严解脱门功德自在王大光菩萨摩诃萨南无得随诸众生根解脱海普为示现一切佛法解脱门善勇猛莲华髻菩萨摩诃萨南无得成就如来智永住无量劫解脱门普智云日幢菩萨摩诃萨南无得普入一切无边法印力解脱门大精进金刚脐菩萨摩诃萨南无得显示现在一切佛始修菩萨行乃至成就智慧聚解脱门香𦦨光幢菩萨摩诃萨南无得安住毗卢遮那一切大愿海解脱门大明德深美音菩萨摩诃萨南无得显示如来遍法界甚深境界解脱门大福光智生菩萨摩诃萨南无如是等而为上首。有十佛世界微尘数菩萨摩诃萨。

　　(众和)

　十方尽归命　　灭罪增净信　　愿生华藏海
　极乐净土中

　　普礼真言

　　唵莎哩巴怛达葛答遏帝遏帝当曩末捺难葛辣弥

　　功德山陀罗尼

　　捺么莫[口*捺]也捺么[口*捺]㗚麻也捺么珊遏也唵席宁呼鲁鲁席[寧*各]噜屹呤巴屹令巴席[口*捺]呤布噜呤萨曷

　　礼敬已。至心归命。礼本尊毗卢遮那佛。

　　第四忏悔业障

　　我今自念。我于过去无始劫中。由贪瞋痴。发身口意。作诸恶业。无量无边。若此恶业有体相者。尽虚空界不能容受。我今悉以清净三业。遍于法界极微尘刹。一切诸佛菩萨众前诚心忏悔。后不复造。恒住净戒。一切功德如是虚空界尽。众生界尽。众生业尽。众生烦恼尽。我忏乃尽。而虚空界乃至众生烦恼不可尽故。我此忏悔无有穷尽。念念相续无有间断。身语意业无有疲厌。

　　忏悔已。至心归命。礼本尊毗卢遮那佛。

　　第五随喜功德

　　所有尽法界虚空界十方三世一切佛刹极微尘数诸佛如来。从初发心。为一切智。勤修福聚。不惜身命。经不可说不可说佛刹极微尘数劫。一一劫中舍不可说不可说佛刹极微尘数。头目手足如是一切难行苦行。圆满种种波罗蜜门。证入种种菩萨智地。成就诸佛无上菩提及般涅槃。分布舍利。所有善根我皆随喜。及彼十方一切世界六趣四生一切种类所有功德。乃至一尘。我皆随喜。十方三世一切声闻及辟支佛有学无学所有功德。我皆随喜一切菩萨。所修无量难行苦行。志求无上正等菩提。广大功德我皆随喜。如是虚空界尽。众生界尽。众生业尽。众生烦恼尽。我此随喜无有穷尽。念念相续无有间断。身语意业无有疲厌。

　　随喜已。至心归命。礼本尊毗卢遮那佛。

　　第六请转法轮

　　所有尽法界虚空界。十方三世一切佛刹极微尘中。一一各有不可说不可说佛刹极微尘数广大佛刹。一一刹中念念有不可说不可说佛刹极微尘数。一切诸佛成等正觉。一切菩萨海会围绕。而我悉以身口意业种种方便。殷勤劝请。转妙法轮。如是虚空界尽。众生界尽。众生业尽。众生烦恼尽。我常劝请一切诸佛。转正法轮无有穷尽。念念相续无有间断。身语意业无有疲厌。

　　请转已。至心归命。礼本尊毗卢遮那佛。

　　第七请佛住世

　　所有尽法界虚空界十方三世一切佛刹极微尘数。诸佛如来将欲示现般涅槃者。及诸菩萨声闻缘觉有学无学乃至一切诸善知识。我悉劝请。莫入涅槃。经于一切佛刹极微尘数劫。为欲利乐一切众生。如是虚空界尽。众生界尽。众生业尽。众生烦恼尽。我此劝请无有穷尽。念念相续无有间断。身语意业无有疲厌。

　　劝请已。至心归命。礼本尊毗卢遮那佛。

　　第八常随佛学

　　如此娑婆世界毗卢遮那如来从初发心。精进不退。以不可说不可说身命而为布施。剥皮为纸。析骨为笔。刺血为墨。书写经典。积如须弥。为重法故。不惜身命。何况王位城邑聚落宫殿园林一切所有。及余种种难行苦行。乃至树下成大菩提。示种种神通。起种种变化。现种种佛身。处种种众会。乃至处于如是种种众会。以圆满音。如大雷震。随其乐欲。成熟众生。乃至示现入于涅槃。如是一切。我皆随学。如今世尊毗卢遮那。如是尽法界虚空界十方三世一切佛刹。所有尘中。一切如来皆亦如是。于念念中我皆随学。如是虚空界尽。众生界尽。众生业尽。众生烦恼尽。我此随学无有穷尽。念念相续无有间断。身语意业无有疲厌。

　　随学已。至心归命。礼本尊毗卢遮那佛。

　　第九恒顺众生

　　谓尽法界虚空界十方刹海。所有众生种种差别。所谓卵生胎生。湿生化生。或有依于地水火风而生住者。或有依空及诸卉木而生住者。种种生类乃至一切天龙八部人非人等。如是等类。我皆于彼随顺而转种种承事种种供养。如敬父母。如奉师长。及阿罗汉。乃至如来。等无有异。于诸病苦为作良医。于失道者示其正路。于闇夜中为作光明。于贫穷者令得伏藏。菩萨如是平等饶益一切众生。何以故。菩萨若能随顺众生。则为随顺供养诸佛。若于众生尊重承事。则为尊重承事如来。若令众生生欢喜者。则令一切如来欢喜。何以故。诸佛如来以大悲心而为体故。因于众生而起大悲。因于大悲生菩提心。因菩提心成等正觉。乃至虚空界尽。众生界尽。众生业尽。众生烦恼尽。我此随顺无有穷尽。念念相续无有间断。身语意业无有疲厌。

　　恒顺已。至心归命。礼本尊毗卢遮那佛。

　　第十普皆回向

　　我等从初供养赞叹礼佛忏悔。乃至随顺众生所有功德。皆悉回向。尽法界虚空界一切众生。愿令众生常得安乐。无诸病苦。欲行恶法皆悉不成。所修善业皆速成就。关闭一切诸恶趣门。开示人天涅槃正路。若诸众生因其积集诸恶业故。所感一切极重苦果我皆代受。令彼众生悉得解脱。究竟成就无上菩提。菩萨如是所修回向。虚空界尽。众生界尽。众生业尽。众生烦恼尽。我此回向无有穷尽。念念相续无有间断。身语意业无有疲厌。

　　回向已。至心归命。礼本尊毗卢遮那佛。

　　至心发愿

　　惟愿我等由修习彼普贤十种愿行无尽功德故。速能除灭五无间业所有世间身心等病种种苦恼。乃至佛刹极微尘数一切恶业。皆得消除。一切魔军夜叉罗刹。若鸠槃茶。若毗舍阇。若部多等。饮血啖肉。诸恶鬼神皆悉远离。或时发心亲近守护。是故若人诵此愿者。行于世间。无有障碍。如空中月出于云翳。诸佛菩萨之所称赞。一切人天皆应礼敬。一切众生悉应供养。此善男子善得人身。圆满普贤所有功德。不久当如普贤菩萨。速得成就微妙色身三十二大丈夫相。若生人天。所在之处常居胜族。悉能破坏一切恶趣。悉能远离一切恶友。悉能制伏一切外道。悉能解脱一切烦恼。如师子王摧伏群兽。堪受一切众生供养。又复是人临命终时。最后刹那。一切诸根悉皆散坏。一切亲属悉皆舍离。一切威势悉皆退失。辅相大臣宫城内外象马车乘珍宝伏藏。如是一切无复相随。惟此愿王不相舍离。于一切时。引导其前。一刹那中即得往生极乐世界。到已即见阿弥陀佛。文殊师利菩萨普贤菩萨观自在菩萨弥勒菩萨等。此诸菩萨色相端严。功德具足。所共围绕。其人自见生莲华中蒙佛授记。得授记已。经于无数百千万亿那由他劫。普于十方不可说不可说世界。以智慧力。随众生心而为利益。不久当坐菩提道场。降伏魔军。成等正觉。转妙法轮。能令佛刹极微尘数世界众生。发菩提心。随其根性。教化成熟。乃至尽于未来劫海。广能利益一切众生。如是虚空界尽。众生界尽。众生业尽。众生烦恼尽。我此发愿无有穷尽。念念相续无有间断。身语意业无有疲厌。

　　发愿已。至心归命。礼本尊毗卢遮那佛。

　　次忏悔灭罪印咒

　　唵萨栗末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念悉荡除　　如火焚枯草
　灭尽无有余

　我昔所造诸恶业　　皆由无始贪瞋痴
　从身语意之所生　　一切我今皆忏悔

　　○(白)众等听说经中无常偈

　一切诸世间　　生者皆归死　　寿命虽无量
　要必当有尽　　夫盛必有衰　　合会有离别
　壮年不久停　　无有法常者　　如是悟无常
　谨慎勿放逸　　不放逸不死　　放逸是死因
　不放逸最胜　　当为诸天王　　放逸生死本
　谨慎是胜道　　是故舍放逸　　常得受快乐

　　教白贤圣

　仰白十身遍照佛　　华藏世界诸如来
　娑婆本师释迦尊　　普贤文殊诸上首
　刹海圣众并徒众　　华藏会上诸上人
　释梵诸天众类神　　获得他心道眼者
　并愿不舍慈悲力　　证明我等二众人
　为修行愿总持门　　某时至心同礼忏

　　所生功德总用庄严法界刹海。众生当愿。天仙不坠悟着乐而非常国土清平。识真乘而是胜群僚。常居禄位。皆欣圆顿教门。人民永保安宁。咸修觉照之道。师僧父母福庆汪洋。信施檀那万行圆满。三途俱时离苦。八难并悉消除。镬汤变为清凉池。铁床变作莲华座。息悲痛之响。同念佛之音。人人有返本之心。各各悉还源之照。常发今愿当愿。俱不退心。观行令成。同证华严海会。为上良缘。清净法身毗卢遮那佛圆满报身卢舍那佛千百亿化身释迦牟尼佛十二上愿药师琉璃光佛四十八愿阿弥陀佛大圣普贤菩萨摩诃萨大圣文殊菩萨摩诃萨大圣观世音菩萨摩诃萨大圣地藏菩萨摩诃萨大圣遍法界菩萨摩诃萨摩诃般若波罗蜜

　　大方广佛华严经咒

　　捺麻(紧)萨慢(引)怛莫[口*捺](重也)难哑不啰(二合)帝曷怛折(引)难祢唵鸡祢鸡祢恒达(引)遏当能末(二合)(重)斡山(舌腭)(引)碇不啰(二合)帝鸣怛麻怛摩怛麻怛达(引)遏当𠹌末(二合)斡吽癹(怛)莎(引)曷(引)

　　毗卢遮那灌顶光咒

　　唵哑么遏(重)妹(重)𠺘拶捺么曷(引)摩𠹌[口*罷](二合)(引)麻祢(舌腭)巴𠹌麻(二合)𪢚辣不啰(二合)斡㗚怛(二合)也吽

　处世界如虚空　　如莲华不着水
　心清净超于彼　　稽首礼无上尊

　　旋绕念诵南无法界十方佛南无法界十方法南无法界十方僧南无毗卢遮那佛南无释迦牟尼佛南无大方广佛华严经南无普贤菩萨南无文殊师利菩萨南无法会大菩萨南无功德林菩萨南无金刚幢菩萨南无金刚藏菩萨南无文殊等五十五圣者南无善财菩萨南无法界刹海尘数菩萨众自归依佛。当愿众生。体解大道。发无上心。自归依法。当愿众生。深入经藏。智慧如海。自归依僧。当愿众生。统理大众。一切无碍。和南圣众

　　大方广佛华严经海印道场十重行愿常遍礼忏仪卷第二
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第三

　　唐　兰山云岩慈恩寺护法国师行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第三晌

　　次法界菩提道场中异生海会众

　　一切恭敬敬礼无尽三宝。

　　是诸众等人。各胡跪严持香华。如法供养。愿此供海云。遍满十方界。阿僧祗清净宝。座敷众实。衣阿僧祗宝帐宝。网垂布阿僧祇宝。盖一切妙宝㸦相映彻阿僧祇宝。云普雨众宝。阿僧祗宝。华周遍清净阿僧祇众宝。所成栏楯轩槛清净庄严阿僧祇宝。铃常演诸佛微妙音声周流法界阿僧祇宝。莲华种种宝。色开敷荣耀阿僧祇宝。树周匝行列无量妙宝。以为华果阿僧祇宝。宫殿无量菩萨止住其中阿僧祇宝。楼阁广博崇丽延袤远近阿僧祇宝。却敌大宝所成庄严妙好阿僧祇宝。门闼妙宝璎珞周匝垂布阿僧祇宝。牕牖不思议宝。清净庄严阿僧祇宝。多罗树形。如半月众宝集成。如是一切悉以众宝而为严饰。离垢清净不可思议。无非如来善根所起。具足无数宝藏庄严。以如是等诸供养。具常为供养帝网重重诸佛菩萨贤圣海众。受此香华云。以为光明台。广于无边界无量无尽。愿作佛事。

　　供养已。一切恭敬。

　　次奉施宝错

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持。名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次供养总持

　　捺麻啰得捺(二合)得啰(二合)也(引)也捺么末(重)遏斡碇末日啰(二合)萨啰不啰(二合)麻㗚怛(二合)祢怛达遏怛也哑㗚曷(二合)碇萨灭屹三(二合)莫捺(重)(引)也怛涅达唵末𠷌啰(二合)末𠷌啰麻曷(引)末𠷌啰(二合)麻曷(引)碇拶末𠷌呤麻曷(引)眉㗚也(二合)末𠷌啰(二合)麻曷磨溺(重)即(舌腭)怛末𠷌哩(二合)磨曷磨溺慢伸当巴珊葛啰麻捺也末𠷌哩(二合)萨㗚末(二合)葛㗚麻(二合)哑斡啰捺(舌腭)眉商[口*捺]捺末𠷌啰(二合)莎(引)曷(引)

　　梵音赞佛

　如来甚深智　　普入于法界　　能随三世转
　与世为明导　　诸佛同法身　　无依无差别
　随诸众生意　　今见佛色形　　具足一切智
　遍知一切法　　一切国土中　　一切无不见

　　直言赞佛

　如来清净妙法身　　一切三界无伦匹
　以出世间言语道　　其性非有非无故
　虽无所依无不住　　虽无不至无不去
　如空中画梦所见　　当依佛体如是观
　如于此会见佛座　　一切尘中悉如是
　佛身无去亦无来　　所有功德皆明现
　菩萨住于母胎中　　十种最中微细现
　慈心住天及初生　　乃至成道入涅槃
　广大寂静三摩地　　不生不灭无来去
　严净国土示众生　　此树华神之解脱
　或现童男童女形　　天龙及以阿修罗
　乃至摩睺罗伽等　　随其所乐悉令见
　众生形相各不同　　行业音声亦无量
　如是一切皆能现　　海印三昧威神力
　真如平等无相身　　离垢光明净法身
　慧智寂静无量身　　普应十方而演法
　如来非以相为体　　但是无相寂灭法
　身相威仪悉具足　　世间随乐皆得见
　如来一一毛孔中　　一切刹尘诸佛坐
　菩萨众会共围绕　　演说普贤之胜行
　佛以本愿现神通　　一切十方无不照
　如佛往昔修治行　　光明网中皆演说
　或为日月游空中　　或作河池井泉水
　又或变作为地界　　又亦能作风及火
　汝应观佛一毛孔　　一切众生悉在中
　彼亦不来亦不去　　此普见王之所了
　佛身普遍诸大会　　充满法界无穷穷
　寂灭无性不可取　　为救世间而出现南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住琰魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　初色界诸天会

　　经云。尔时如来道场海众(至)名称光天悟斯法。

　愿共诸众生　　往生华藏海　　极乐净土中

　　次法界菩提道场内大自在天王众南无得法界虚空界寂静方便力解脱门妙𦦨海大自在天王南无得普观一切法悉自在解脱门自在名称光天王南无得知一切法不生不灭不来不去无功用行解脱门清净功德眼天王南无得现见一切法真实相智慧海解脱门可爱乐大慧天王南无得与众生无边安乐大方便定解脱门不动光自在天王南无得令观寂静法灭诸痴暗怖解脱门妙庄严眼天王南无得善入无边境界不起一切诸有思惟业解脱门善思惟光明天王南无得普往十方说法而不动无所依解脱门可爱乐大智天王南无得入佛寂静境界普现光明解脱门普音庄严幢天王南无得住自所悟处而以无边广大境界为所缘解脱门名称光善精进天王南无如是等而为上首。其数无量。一切大自在天王。

　十方尽归命　　灭罪增净信　　愿生华藏海
　极乐净土中

　　经云。复次可爱乐法光明幢(至)清净光天能演说。

　愿共诸众生　　往生华藏海　　极乐净土中

　　次法界菩提道场中广果天王众南无得普观一切众生根为说法断疑解脱门可爱乐法光明幢天王南无得随忆念令见佛解脱门净庄严海天王南无得法性平等无所依庄严身解脱门最胜慧光明天王南无得了知一切世间法一念中安立不思议庄严海解脱门自在智慧幢天王南无得于一毛孔现不思议佛刹无障碍解脱门乐寂静天王南无得入普门观察法界解脱门普智眼天王南无得为一切众生种种出现无边劫常现前解脱门乐旋慧天王南无得观一切世间境界入不思议法解脱门善种慧光明天王南无得示一切众生出要法解脱门无垢寂静光天王南无得观察一切应化众生令入佛法解脱门广大清净光天王南无如是等而为上首。其数无量。广果一切天王。

　十方尽归命　　灭罪增净信　　愿生华藏海
　极乐净土中

　　经云。复次清净慧名称天王(至)此妙音天所入门。

　愿共诸众生　　往生华藏海　　极乐净土中

　　次法界菩提道场中遍净天王众南无得了达一切众生解脱道方便解脱门清净慧名称天王南无得随一切诸天众所乐如光影普示现解脱门最胜见天王南无得普严净一切佛境界大方便解脱门寂静德天王南无得随诸众生永流转生死海解脱门须弥音天王南无得忆念如来调伏众生行解脱门净念眼天王南无得普门陀罗尼海所流出解脱门可爱乐普照天王南无得能令众生值佛生信藏解脱门世间自在主天王南无得能令一切众生闻法信喜而出离解脱门光𦦨自在天王南无得入一切菩萨调伏行如虚空无边无尽解脱门乐思惟法变化天王南无得观众生无量烦恼普悲智解脱门变化幢天王南无得放光现佛三轮摄化解脱门星宿音妙庄严天王南无如是等而为上首。其数无量。一切遍净天王。

　十方尽归命　　灭罪增净信　　愿生华藏海
　极乐净土中

　　经云。复次可爱乐光明天王(至)最胜光闻大欢喜。

　愿共诸众生　　往生华藏海　　极乐净土中

　　次法界菩提道场中光音天王众南无得恒受寂静乐而能降现消灭世间苦解脱门可爱乐光明天王南无得大悲心相应海一切众生喜乐藏解脱门清净妙光天王南无得一念中普现无边劫一切众生福德力解脱门自在音天王南无得普使成住坏一切世间皆悉如虚空清净解脱门最胜念智天王南无得爱乐信受一切圣人法解脱门可爱乐净妙音天王南无得能经劫住演说一切地义及方便解脱门善思惟音天王南无得一切菩萨从兜率天宫没下生时大供养方便解脱门演庄严音天王南无得观察无尽神通智慧海解脱门甚深光音天王南无得一切佛功德海满足出现世间方便力解脱门广大名称天王南无得如来往昔誓愿力发生深信爱乐藏解脱门最胜净光天王南无如是等而为上首。其数无量。一切光音天王。

　十方尽归命　　灭罪增净信　　愿生华藏海
　极乐净土中

　　经云。复次尸弃梵王(至)此海音王之解脱。

　愿共诸众生　　往生华藏海　　极乐净土中

　　次法界菩提道场中大梵天王众南无得普住十方道场中说法而所行清净无染着解脱门尸弃梵王南无得使一切众生入禅三昧住解脱门慧光梵王南无得普入一切不思议法解脱门善思慧光明梵王南无得入诸佛一切音声海解脱门普云音梵王南无得能忆念菩萨教化一切众生方便解脱门观世言音自在梵王南无得现一切世间业报相各差别解脱门寂静光明眼梵王南无得随一切众生品类差别皆现前调伏解脱门普光明梵王南无得住一切法清净相寂灭行境界解脱门变化音梵王南无得于一切有无所著无边际无依止常勤出现解脱门光耀眼梵王南无得常思惟观察无尽法解脱门悦意海音梵王南无如是等而为上首。不可数。一切大梵天王。

　十方尽归命　　灭罪增净信　　愿生华藏海
　极乐净土中

　　经云。复次自在天王(至)此妙光天之所悟。

　愿共诸众生　　往生华藏海　　极乐净土中

　　次法界菩萨道场中他化自在天王众

　　初欲界诸天会南无得现前成熟无量众生自在藏解脱门自在天王南无得观察一切众生乐令入圣境界乐解脱门善目主天王南无得随诸众生种种欲解令起行解脱门妙宝幢冠天王南无得普摄为一切众生所说义解脱门勇猛慧天王南无得忆念如来广大慈增进自所行解脱门妙音句天王南无得示现大悲门摧灭一切憍慢幢解脱门妙光幢天王南无得调伏一切世间嗔害心解脱门寂静境天王南无得十方无边佛随忆念悉来赴解脱门妙轮庄严幢天王南无得随众生心念普现成正觉解脱门华光慧天王南无得普入一切世间大威力自在法解脱门因陀罗妙光天王南无如是等而为上首。无数。他化自在一切天王。

　十方尽归命　　灭罪增净信　　愿生华藏海
　极乐净土中

　　经云。复次善化天王(至)此普见王之所了。

　愿共诸众生　　往生华藏海　　极乐净土中

　　次法界菩提道场中化乐天王众南无得开示一切业变化力解脱门善化天王南无得舍离一切攀缘解脱门寂静音光明天王南无得普灭一切众生痴暗心令智慧圆满解脱门变化力光明天王南无得示现无边悦意声解脱门庄严主天王南无得了知一切佛无尽福德相解脱门念光天王南无得普知过去一切劫成坏次第解脱门最上云音天王南无得开悟一切众生智解脱门胜光天王南无得舒光疾满十方虚空界解脱门妙髻天王南无得一切所作无能坏精进力解脱门喜慧天王南无得知一切众生业所受报解脱门华光髻天王南无得示现□□不思议众生形类差别解脱门普见十方天王南无如是等而为上首。其数无量。一切化乐天王。

　十方尽归命　　灭罪增净信　　愿生华藏海
　极乐净土中

　　经云。复次知足天王(至)妙庄严天斯善了。

　愿共诸众生　　往生华藏海　　极乐净土中

　　次法界菩提道场中兜率陀天王众南无得一切佛出兴世圆满教轮解脱门知足天王南无得尽虚空界清净光明身解脱门喜乐海髻天王南无得消灭世间苦净愿海解脱门最胜功德幢天王南无得普现身说法解脱门寂静光天王南无得普净一切众生界解脱门善目天王南无得普化世间常现前无尽藏解脱门宝峰月天王南无得开示一切佛正觉境界解脱门勇健力天王南无得坚固一切众生菩提心令不可坏解脱门金刚妙光天王南无得一切佛出兴咸亲近观察调伏众生方便解脱门星宿幢天王南无得一念悉知众生心随机应现解脱门妙庄严天王南无如是等而为上首。不可思议。兜率陀一切天王。

　十方尽归命　　灭罪增净信　　愿生华藏海
　极乐净土中

　　经云。复次时分天王(至)此解脱门名称入。

　愿共诸众生　　往生华藏海　　极乐净土中

　　次法界菩提道场中须夜摩天王众南无得发起一切众生善根令永离忧恼解脱门时分天王南无得普入一切境界解脱门妙光天王南无得灭除一切患大悲轮解脱门无尽慧功德幢天王南无得了知三世一切众生心解脱门善化端严天王南无得陀罗尼门光明忆持一切法无忘失解脱门总持大光明天王南无得善入一切业自性不思议方便解脱门不思议慧天王南无得转法轮成熟众生方便解脱门轮脐天王南无得广大眼普观众生而往调伏解脱门光𦦨天王南无得超出一切业障不随魔所作解脱门光照天王南无得善诱诲一切诸天众令受行心清净解脱门普观察大名称天王南无如是等而为上首。其数无量。须夜魔一切天王众。

　十方尽归命　　灭罪增净信　　愿生华藏海
　极乐净土中

　　经云。复次释迦因陀罗天王(至)此光明王之所得。

　愿共诸众生　　往生华藏海　　极乐净土中

　　次法界菩提道场中三十三天天王众南无得忆念三世佛出兴乃至刹成坏皆明见大欢喜解脱门释迦因陀罗天王南无得能令佛色身最清净广大世无能比解脱门普称满音天王南无得慈云普覆解脱门慈目宝髻天王南无得恒见佛于一切世主前现种种形相威德身解脱门宝光幢名称天王南无得知一切众生城邑宫殿从何福业生解脱门发生喜乐髻天王南无得开示诸佛成熟众生事解脱门端正念天王南无得知一切世间成坏劫转变相解脱门高胜音天王南无得忆念当来菩萨调伏众生行解脱门成就念天王南无得了知一切诸天快乐因解脱门净华光天王南无得开示一切诸天子受生善根俾无痴惑解脱门智日眼天王南无得开示一切诸天众令永断种种疑解脱门自在光明天王南无如是等而为上首。其数无量。三十三天一切天王。

　十方尽归命　　灭罪增净信　　愿共华藏海
　极乐净土中

　　经云。复次日天子(至)普运光天之所了。

　愿共诸众生　　往生华藏海　　极乐净土中

　　次法界菩提道场中日天子众南无得净光普照十方众生尽未来劫常为利益解脱门日天子南无得以一切随类身开悟众生令入智慧海解脱门光𦦨眼天子南无得为一切众生主令勤修无边净功德解脱门须弥光欢喜幢天子南无得修一切苦行深心欢喜解脱门净宝月天子南无得无碍光普照令一切众生益其精爽解脱门勇猛不退转天子南无得净光普照众生身令生欢喜信解海解脱门妙华璎光明天子南无得光明普照一切世间令成办种种妙功德解脱门最胜幢光明天子南无得大悲海现无边境界种种色相宝解脱门宝髻普光明天子南无得净治一切众生眼令见法界藏解脱门光明眼天子南无得发生清净相续心令不失坏解脱门持德天子南无得普运日宫殿照十方一切众生令成就所作业解脱门普运行光明天子南无如是等而为上首。其数无量。一切日天子。

　十方尽归命　　灭罪增净信　　愿生华藏海
　极乐净土中

　　经云。复次月天子(至)如是解脱光天悟。

　愿共诸众生　　往生华藏海　　极乐净土中

　　次法界菩提道场中月天子众南无得净光普照法界摄化众生解脱门月天子南无得观察一切众生界令普入无边法解脱门华王髻光明天子南无得了知一切众生心海种种攀缘转解脱门众妙净光天子南无得与一切众生不可思议乐令踊跃大欢喜解脱门安乐世间心天子南无得如田家作业种芽茎等随时守护令成就解脱门树王眼光明天子南无得慈悲救护一切众生令现见受苦受乐事解脱门出现净光天子南无得能持清净月普现十方解脱门普游不动光天子南无得开示一切法如幻如虚空无相无自性解脱门星宿王自在天子南无得普为一切众生超大业用解脱门净觉月天子南无得普断一切疑惑解脱门大威德光明天子南无如是等而为上首。其数无量。一切月天子。

　十方尽归命　　灭罪增净信　　愿生华藏海
　极乐净土中

　　次三界业报忏悔

　　惟愿帝网无尽佛法僧宝。毗卢遮那如来。普贤文殊海会圣众。世出世神。慈悲本愿。放大光明。照于法会。证盟护念。哀愍摄受。愿我及一切众生海。自从无始。直至今时。业海无尽。帝网重重。三界业报。一切烦恼。发露忏悔。

　　智度论云。无色界天乐定心着不觉。命尽堕在欲界中。受禽兽形。罪报忏悔○色界诸天亦复如是。从清净处。堕还受淫欲。在不净中。罪报忏悔○欲界六天乐着五欲。还堕地狱。受诸苦痛。罪报忏悔○见人道中。以十善福。贸得人身。人身多苦。少乐寿尽。多堕恶趣中。罪报忏悔○见诸畜生受诸苦恼。鞭杖驱驰。负重涉远。项领穿坏。热铁烧烙。此人宿行因缘。以系缚众生。鞭杖苦恼。如是等种种因缘。故受象马牛羊獐鹿畜兽之形。淫欲情重。无明偏多。受鹅鸭孔雀鸳鸯鸠鸽鸡鹜鹦鹉百舌之属。受此众鸟种类百千。罪报忏悔○淫行罪故。身生毛羽。隔诸细滑。觜距粗硬。不别触味。罪报忏悔○嗔恚偏多。受毒蛇蝮蝎蚊蜂百足含毒之虫。罪报忏悔○愚痴多故受蚓。蛾蜣螂蝼蚁鸺鹠角鸱之属。诸騃虫鸟。罪报忏悔○憍慢多故。受师子虎豹诸猛兽身。罪报忏悔○邪慢缘故。受生驴猪骆驼之中罪。报忏悔○悭贪嫉妒轻躁短促故。受猕猴𤠙玃熊罴之形。罪报忏悔○邪贪憎嫉业因缘故。受猫狸土虎诸兽之身。罪报忏悔○无惭无愧饕䬸因缘故。受鸟鹊鸱鹫诸鸟之形。罪报忏悔○轻慢善人故。受鸡狗野干等身。罪报忏悔○大作布施。嗔恚曲心。以此因缘故。受诸龙身。罪报忏悔○大修布施心高凌虐苦。恼众生。受金翅鸟形。罪报忏悔。如是种种结使业因缘故。受诸畜生禽兽之苦。罪报忏悔。

　　菩萨得天眼。观众生轮转五道回旋。其中天中死人中生。人中死天中生。天中死生地狱中。地狱中死生天上。天上死生饿鬼中。饿鬼中死还生天上。天上死生畜生中。畜生中死生天上。天上死还生天上。地狱饿鬼畜生亦如是。罪报忏悔○欲界中死色界中生。色界中死欲界中生。欲界中死无色界中生。无色界中死欲界中生。欲界中死欲界中生。色界无色界亦如是。罪报忏悔○活地狱中死黑绳地狱中生。黑绳地狱中死活地狱中生。活地狱中死还生。活地狱中合会地狱。乃至阿鼻地狱亦如是。罪报忏悔○炭坑地狱中死沸屎地狱中生。沸屎地狱中死炭坑地狱中生。炭坑地狱中死还生炭坑地狱中。烧林地狱乃至摩诃波头摩地狱亦如是。转转生其中。罪报忏悔○卵生中死胎生中生。胎生中死卵生中生。卵生中死还生卵生中。胎生湿生化生亦如是。罪报忏悔○阎浮提中死弗波提中生。弗波提中死阎浮提中生。阎浮提中死还生阎浮提中。瞿陀尼郁怛罗越亦如是。罪报忏悔○四天处死忉利天中生。忉利天中死四天处生。四天处死还生四天处。忉利天乃至他化自在天亦如是。罪报忏悔○梵众天中死梵辅天中生。梵辅天中死梵众天中生。梵众天中死还生梵众天中。梵辅天少光天无量光天光音少净无量净遍净阿那䟦罗伽福生大果虚空处识处无所有处非有想非无想处亦如是。非有想非无想天中死阿鼻地狱中生。如是转转生五道中。罪报忏悔。

　　菩萨见是已。生大悲心。我于众生。为无所益。虽与世乐。乐极则苦。当以佛道涅槃常乐。益于一切。云何而益。当勤大精进乃得实智慧。得实智慧知诸法实相。以余波罗蜜助成。以益众生。是为菩萨精进波罗蜜。见饿鬼中饥渴故。两眼陷毛𩬊长。东西驰走。若欲趣水。护水诸鬼以铁杖逆打。设无守鬼。水自然竭。或时天雨。雨化为炭。或有饿鬼常被火烧。如劫尽时。诸山火出。或有饿鬼。羸瘦狂走。毛发蓬乱。以覆其身。或有饿鬼。常食屎尿。涕唾呕吐。荡涤余汁。或时至厕溷边。立伺求不净。或有饿鬼。常求产妇藏血饮之。形如烧树。咽如针孔。若与其水。千岁不足。或有饿鬼。自破其头。以手取脑而䑛。或有饿鬼。形如黑山。铁锁锁颈。叩头求哀。归命狱卒。或有饿鬼。先世恶口。好以粗语加彼众生。众生憎恶见之加仇。以是罪故。堕饿鬼中。如是等种种罪故。堕饿鬼趣中。受无量苦痛。罪报忏悔。见八大地狱苦毒万端。活大地狱中。诸受罪人各各共斗。恶心嗔争。手捉利刀。互相割剥。以槊相㓨。铁叉相叉。铁棒相棒。铁杖相捶。铁串相贯。而以利刀互相切脍。又以铁爪而相攫裂。各以身血而相涂墁。痛毒逼切。闷无所觉。宿业因缘冷风来吹。狱卒唤之。咄诸罪人还活。以是故名活地狱。即时平复。复受苦毒。此中众生以宿行因缘。好杀物命。牛羊禽兽为田业舍宅奴婢妻子国土钱财故。而相杀害。如是等种种杀业报故。受此剧罪。罪报忏悔。

　　见黑绳大地狱中罪人。为恶罗叉狱卒鬼匠。常以黑热铁绳。拼度罪人。以狱中铁斧。教人斫之。长者令短。短者令长。方者使圆。圆者使方。斩截四肢。却其耳鼻。落其手足。以大铁锯。解析剸截。破其肉分。脔脔秤之。此人宿行因缘。谗嫉忠良。妄语恶口。两舌绮语。枉杀无辜。或作奸吏。酷㬥侵害。如是等种种恶口谗贼故。故受此罪。罪报忏悔。

　　见合会大地狱中恶罗刹狱卒作种种形。牛马猪羊獐鹿狐狗虎狼师子六驳大象雕鹫鹑鸟。作此种种诸鸟兽头而来。吞啖咬啮。𪙁掣罪人。两山相合。大热铁轮。轹诸罪人。令身破碎。热铁臼中捣之令碎。如笮蒲萄。亦如压油譬。如蹂场。聚肉成𧂐积。头如山。血流成池。雕鹫虎狼各来争掣。此人宿业因缘。多杀牛马。猪羊獐鹿狐兔虎狼师子六驳大象众鸟。多相残贼。如是等种种鸟兽故。还受此众鸟兽头。来害罪人。又有力势相凌。枉压羸弱。受两山相合罪。悭贪瞋恚。愚痴怖畏。故断事轻重。不以正理。或破正道。转易正法。爱热铁轮轹。热铁臼捣。罪报忏悔。

　　第四第五名叫唤大叫唤。此大地狱其中罪人罗刹狱卒。头黄如金眼中火。出着赭色衣。身肉坚劲。走疾如风。手足长大。口出恶声。捉三钴叉。箭堕如雨。㓨射罪人。罪人狂怖。叩头求哀。大将军小见放舍。小见怜愍。即时将入热铁地狱。纵广百由旬。驱打驰走。足皆焦然。脂髓流出。如笮酥油。铁棒棒头。头破脑出。如破酪瓶。斫刺割剥。身体糜烂。而复将入铁阁屋间。黑烟来熏。互相推压。更相怨毒。皆言何以压我。才欲求出。其门已闭。大声号呼。音常不绝。此人宿行因缘。皆由斗秤欺诳。非法断事。受寄不还。侵凌下劣。恼诸穷寡。令其号哭。破他城郭。坏人聚落。伤害劫剥。室家怨毒。举城叫呼。有时谲诈欺诳。诱之令出。而复害之。如是等种种因缘。故受如此罪。罪报忏悔。

　　大叫唤地狱中人。皆在熏杀穴居之类。幽闭囹圄。或闇烟窟中而熏杀之。或投井中劫夺他财。如是等种种因缘。受大叫唤地狱。罪报忏悔。

　　第六第七热大热地狱中。有二大铜镬。一名难陀。二名跋难陀(秦言喜大喜也)。咸沸水满中。罗刹鬼狱卒以罪人投中。如厨士烹肉。人在镬中。脚上头下。譬如煮豆熟烂。骨节解散。皮肉分离。知其已烂。以叉叉出。行业因缘。冷风吹活。复投炭坑。或着沸灰中。譬如鱼出于水而着热沙中。又以脓血而自煎熬。从炭坑中出投之。炎床强驱令坐。眼耳鼻口及诸毛孔一切火出。此人宿世恼乱父母师长沙门婆罗门。于诸好人福田中。恼令心热。以此罪故。受热地狱。罪报忏悔　或有宿世煮杀生茧。或生燂猪羊。或以木贯人而生炙之。或焚烧山野及诸聚落佛图精舍及天神等。或推众生着火坑中。如是等种种因缘。生此地狱中。罪报忏悔。

　　见阿鼻地狱。纵广四千里。周回铁壁。于七地狱。其处最深。狱卒罗刹以大铁锤。槌诸罪人。如锻师打铁。从头剥皮。乃至其足以五百铁钉。钉磔其身。如磔牛皮。互相掣挽。应手破裂。热铁火车。以轹其身。驱入火坑。令抱炭出。热沸屎河。驱令入中。中有铁觜毒虫。从鼻中入脚底出。从足下入口中出。竖剑道中。驱令驰走。足下破碎。如厨脍肉。利刀剑槊。飞入身中。譬如霜树落叶。随风乱坠。罪人手足耳鼻肢节皆被斫剥割截。在地流血成池。二大恶狗。一名赊摩。二名赊婆罗铁。口猛毅破。碎人筋骨。力逾虎豹。猛如师子。有大㓨林。驱逼罪人。强令上树。罪人上时。㓨便下向。下时㓨便上向。大身毒蛇蝮蝎恶虫竞来啮之。大鸟长觜。破头啖脑。入咸河中。随流上下。出则蹈热铁地。行铁㓨上。或坐铁弋。弋从下入以钳。开口灌以洋铜。吞热铁丸。入口口焦。入咽咽烂。入腹腹然。五藏皆焦。直过堕地。但见恶色。恒闻臭气。常触粗涩。遭诸苦痛。迷闷委顿。或狂逸唐突。或藏窜投掷。或颠仆堕落。此人宿行多造大恶五逆重罪。断诸善根。法言非法。非法言法。实言非实。非实言实。破因破果。憎嫉善人。以是罪故。入此地狱。受罪最剧。罪报忏悔。

　　如是等种种八大地狱。复有十六小地狱为眷属。八寒冰八炎火。其中罪毒不可见闻。八炎火地狱者。一名炭坑。二名沸屎。三名烧林。四名剑林。五名刀道六名铁㓨林。七名咸河。八名铜橛。是为八。八寒冰地狱者。一名頞浮陀。二名尼罗浮陀。三名呵罗罗(寒战颤声也)。四名呵婆婆(亦患寒声)。五名㗋㗋(亦患恶声)六名沤波罗(此地狱形譬似青莲华也)。七名波头摩(红莲华罪人中一种受苦)。八名摩诃波头摩。是为八。若破清净戒出家法。令白衣轻贱佛道。或推众生着火坑中。或众生命未尽。倾于火上炙之。如是等种种因缘。堕炭坑地狱中。大火炎炭。至膝烧罪人身。罪报忏悔。

　　若沙门婆罗门福田食以不净手触。或先啖。或以不净物着中。或以热沸屎灌他身。破净命。以邪命自活。如是等种种因缘。堕沸屎地狱中。沸屎深广。如大海水。中有细虫。以铁为觜。破罪人头啖脑。破骨食髓。罪报忏悔。

　　若焚烧草木伤害诸虫。或烧林大猎。为害弥广。如是等种种因缘。堕烧林地狱中。草木火然。以烧罪人。罪报忏悔。

　　若执持刀剑。斗争伤杀。若斫树压人。以报宿怨。若人以忠信诚告。而密相中陷。如是等种种因缘。堕剑林地狱中。此地狱罪人入中。风吹剑叶。割截手足耳鼻。皆令堕落。是时林中有雕鹫恶狗。来食其肉。罪报忏悔。

　　若以利刀㓨人。若橛若枪伤人。若断截道路。拨撤桥梁。破正法道。示以非法道。如是等种种因缘。堕刀道地狱中。刀道地狱中于绝壁狭道中。竖利刀令罪人从上而过。罪报忏悔。

　　若犯邪淫。侵他妇女。贪爱乐触。如是等种种因缘。堕铁㓨林地狱中。㓨树高一由旬。上有大毒蛇。化作美女身。唤此罪人。上来共汝作乐。狱卒驱之令上。㓨皆向下。贯㓨罪人。身被㓨害。入骨彻髓。既至树上。化女还复蛇身。破头入腹。处处穿穴。皆悉破烂。忽复还活。身体平复。化女复在树下唤之。狱卒以箭仰射。呼之令下。㓨复仰㓨。既得到地。化女身复作毒蛇。破罪人身。罪报忏悔。

　　如是久久从热铁㓨林出。遥见河水清凉快乐。走往趣之。入中变成热沸碱水。罪人在中。须臾之顷。皮肉离散。骨立水中。狱卒罗刹以叉钩出。持着岸上。此人宿行因缘。伤杀水性鱼鳖之属。或时推人及诸众生令没水中。或投之沸汤。或投之冰水。如是等种种恶业因缘。故受此罪。罪报忏悔。

　　若在铜橛地狱。狱卒罗刹问诸罪人。汝何处来。答曰。我苦闷不知来处。但患饥渴。若言渴。是时狱卒即驱逐罪人。令坐热铜橛上。以铁钳开口。灌以洋铜。若言饥坐之铜橛。吞以铁丸。入口口焦。入咽咽烂。入腹腹然。五藏烂坏。直过堕地。此人宿行因缘。劫盗他财。以自供口。诸出家人或时诈病。多求酥油石蜜。或无戒无禅。无有智慧。而多受人施。或恶口伤人。如是等种种宿业因缘。堕铜橛地狱。罪报忏悔。

　　若人堕頞浮陀地狱中。其处积冰。毒风来吹。令诸罪人皮毛裂落。筋肉断绝。骨破髓出。即复完坚。受罪如初。此人宿业因缘。寒月剥人。或劫盗冻人。口口薪火。或作恶龙。瞋毒忿恚。放大雹雨。冰冻害人。或轻贱谤毁若佛及佛弟子持戒之人。或口四业。作众重罪。如是等种种因缘。堕頞浮陀地狱中。尼罗浮陀亦如是。頞浮陀少时有间。暂得休息。尼罗浮陀无间。无休息时。呵婆婆呵罗罗睺睺此三地狱。寒风噤颤。口不能开。因其呼声。而以名狱。沤波罗狱中。冻冰浃渫。有似青莲华。波头摩状如此间好莲华。摩诃波头摩。是中拘迦离住处。有智之人闻是惊言。咄。以此无明恚爱法故。乃受此苦。出而复入。无穷无已。罪报忏悔。

　　我等为无明所覆。不识三界罪因。今遇道场。乃能觉知归命毗卢遮那如来及一切贤圣海众。烧香散华一切业报发露忏悔。不敢覆藏。由此因缘。我及法界众生海三界业报。愿皆清净。

　　次忏悔灭罪印咒

　　唵萨栗末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念悉荡除　　如火焚枯草
　灭尽无有余

　我昔所造诸恶业　　皆由无始贪瞋痴
　从身语意之所生　　一切我今皆忏悔

　　忏悔已。至心归命。礼本尊毗卢遮那佛。

　　○(白)众等听说经中无常偈

　富贵皆无常　　合会必有离　　人命如电光
　强力悉应死　　无常坏宝山　　死魔除盛满
　胜法常坚固　　不放逸应修

　　大方广佛华严经海印道场十重行愿常遍礼忏仪卷第三
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第四

　　唐　兰山云岩慈恩寺护法国师一行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第四晌

　　第四四天王等八部会

　　一切恭敬敬礼无尽三宝。

　　是诸众等人。各胡跪。严持香华。如法供养。愿此供海云遍满十方界。一切宝庄严殿自然而有。妙好庄严。出过诸天庄严之上。一切宝网周匝弥覆。普雨一切上妙宝云。普雨一切庄严具云。普雨一切宝衣云。普雨一切旃檀香云。普雨一切坚固香云。普雨一切宝庄严盖云。普雨不可思议华聚云。普出不可思议妓乐音声。以如是等诸供养具。常作供养。帝网重重。诸佛菩萨贤圣海众。受此供养云。以为光明台。广于无边界。无量无尽。愿作佛事。

　　供养已。一切恭敬。

　　次奉施宝错

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持。名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次结广大不空摩尼印咒(结印同前)

　　唵哑么遏布[口*(椔-田+夕)]麻祢巴能麻末𠷌呤怛达遏怛眉浪鸡碇萨慢怛不啰萨啰吽

　　梵音赞佛

　正觉不可量　　法界虚空等　　深广无涯底
　言语道悉绝　　如来善通达　　一切处行道
　法界众国土　　所往皆无碍　　若人能信受
　一切智无碍　　修习菩萨行　　其心不可量

　　直言赞佛

　　如来应正等觉成正觉时。于一切义。无所观察。于法平等。无所疑惑。无二无相。无行无止。无量无际。远离二边。住于中道。出过一切文字言说。知一切众生心念所行根性欲乐烦恼染习。举要言之。于一念中。悉知三世一切诸法。普现一切众生心念根性欲乐。而无所现。是故说名诸佛菩提如来应正等觉成正觉时。得一切众生量等身语意业。得一切法一切刹一切三世一切佛一切语言量等身语意业。如来成正觉时。于其身中。普现一切众生成正觉。乃至普现一切众生入涅槃。皆同一性。所谓无性无生。无灭无我。无非我性。乃至亦复无有成正觉性。南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住焰魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命。礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　经云。复次持国乾闼婆王(至)此乐庄严之解脱。

　愿共诸众生　　往生华藏海　　极乐净土中

　　次法界菩提道场内乾闼婆王众南无得自在方便摄一切众生解脱门持国乾闼婆王南无得普见一切功德庄严解脱门树光乾闼婆王南无得永断一切众生忧苦出生欢喜藏解脱门净目乾闼婆王南无得永断一切众生邪见惑解脱门华冠乾闼婆王南无得如云广布普荫泽一切众生解脱门喜步普音乾闼婆王南无得现广大妙好身令一切获安乐解脱门乐摇动美目乾闼婆王南无得普散十方一切大名称宝解脱门妙音师子幢乾闼婆王南无得现一切大欢喜光明清净身解脱门普放宝光明乾闼婆王南无得普滋荣一切树令见者欢喜解脱门金刚树华幢乾闼婆王南无得善入一切佛境界与众生安乐解脱门普现庄严乾闼婆王南无如是等而为上首。其数无量。一切乾闼婆王。

　十方尽归命　　灭罪增净信　　愿生华藏海
　极乐净土中

　　经云。复次增长鸠槃茶王(至)此广面王心所了。

　愿共诸众生　　往生华藏海　　极乐净土中

　　次法界菩提道场内鸠槃茶王众南无得灭一切怨害力解脱门增长鸠槃茶王南无得修习无边行门海解脱门龙主鸠槃茶王南无得知一切众生心所乐解脱门庄严幢鸠槃茶王南无得普成就清净大光明所作业解脱门饶益行鸠槃茶王南无得开示一切众生安隐无畏道解脱门可怖畏鸠槃茶王南无得消竭一切众生爱欲海解脱门妙庄严鸠槃茶王南无得普现诸趣光明云解脱门高峰慧鸠槃茶王南无得普放光明灭如山重障解脱门勇健臂鸠槃茶王南无得开示不退转大悲藏解脱门无边净华眼鸠槃茶王南无得普现诸趣流转身解脱门广大面鸠槃茶王南无如是等而为上首。其数无量。一切鸠槃茶王。

　十方尽归命　　灭罪增净信　　愿生华藏海
　极乐净土中

　　经云。复次毗楼博叉龙王(至)无热大龙能悟此。

　愿共诸众生　　往生华藏海　　极乐净土中

　　次法界菩提道场内龙王众南无得消灭一切诸龙趣炽然苦解脱门毗楼博叉龙王南无得一念中转自龙形示现无边众生身解脱门娑竭罗龙王南无得于一切诸有趣中以清净音说佛无边名号海解脱门云音幢龙王南无得普现无边佛世界建立差别解脱门焰口龙王南无得一切众生嗔痴盖缠如来慈愍令除灭解脱门𦦨眼龙王南无得开示一切众生大喜乐福德海解脱门云幢龙王南无得以清净救护音灭除一切怖畏解脱门德叉迦龙王南无得示现一切佛色身及住劫次第解脱门无边步龙王南无得出生一切众生大爱乐欢喜海解脱门清净色速疾龙王南无得示现一切平等悦意无碍音解脱门普行大音龙王南无得以大悲普覆云灭一切世间苦解脱门无热恼龙王南无如是等而为上首。其数无量。一切龙王。

　十方尽归命　　灭罪增净信　　愿生华藏海
　极乐净土中

　　经云。复次毗沙门夜叉王(至)此高幢王所了知。

　愿共诸众生　　往生华藏海　　极乐净土中

　　次法界菩提道场内夜叉王众南无得以无边方便救护恶众生解脱门毗沙门夜叉王南无得普观察众生方便救护解脱门自在音夜叉王南无得能资益一切甚羸恶众生解脱门严持器仗夜叉王南无得称扬一切圣功德海解脱门大智慧夜叉王南无得普观察一切众生大悲智解脱门𦦨眼主夜叉王南无得种种方便利益安乐一切众生解脱门金刚眼夜叉王南无得普入一切诸法义解脱门勇健臂夜叉王南无得守护一切众生令住于道无空过者解脱门勇敌故大军夜叉王南无得增长一切众生福德聚令恒受快乐解脱门富财夜叉王南无得随顺忆念出生佛力智光明解脱门力坏高山夜叉王南无如是等而为上首。其数无量。一切夜叉王。

　十方尽归命　　灭罪增净信　　愿生华藏海
　极乐净土中

　　经云。复次善慧摩睺罗伽王(至)此妙光明能善入。

　愿共诸众生　　往生华藏海　　极乐净土中

　　次法界菩提道场内摩睺罗伽王众南无得以一切神通方便令众生集功德解脱门善慧摩睺罗伽王南无得使一切众生除烦恼得清凉悦乐解脱门净威音摩睺罗伽王南无得普使一切善不善思觉众生入清净法解脱门胜慧庄严髻摩睺罗伽王南无得了达一切无所著福德自在平等相解脱门妙目主摩睺罗伽王南无得开示一切众生令离黑闇怖畏道解脱门镫幢摩睺罗伽王南无得了知一切佛功德生欢喜解脱门最胜光明幢摩睺罗伽王南无得勇猛力为一切众生救护主解脱门师子臆摩睺罗伽王南无得令一切众生随忆念生无边喜乐解脱门众妙庄严音摩睺罗伽王南无得于一切所缘决定不动到彼岸满足解脱门须弥臆摩睺罗伽王南无得为一切不平等众生开示平等道解脱门可爱乐光明摩睺罗伽王南无如是等而为上首。其数无量。一切摩睺罗伽王。

　十方尽归命　　灭罪增净信　　愿生华藏海
　极乐净土中

　　经云。复次善慧光明天紧那罗(至)此威猛主能观察。

　愿共诸众生　　往生华藏海　　极乐净土中

　　次法界菩提道场内紧那罗王众南无得普生一切喜乐业解脱门善慧光明天紧那罗王南无得能生无上法喜令一切受安乐解脱门妙华幢紧那罗王南无得一切功德满足广大清净信解藏解脱门种种庄严紧那罗王南无得恒出一切悦意声令闻者离忧怖解脱门悦意吼声竖那罗王南无得大悲安立一切众生令觉悟所缘解脱门宝树光明紧那罗王南无得示现一切妙色身解脱门普乐见紧那罗王南无得了知一切殊胜庄严果所从生业解脱门最胜光庄严紧那罗王南无得善观察一切世间业所生报解脱门微妙华幢紧那罗王南无得恒起一切利益众生事解脱门动地力紧那罗王南无得善知一切紧那罗心巧摄御解脱门威猛主紧那罗王南无如是等而为上首。其数无量。一切紧那罗王。

　十方尽归命　　灭罪增净信　　愿生华藏海
　极乐净土中

　　经云。复次大速疾力迦楼罗王(至)龙音解脱能如是。

　愿共诸众生　　往生华藏海　　极乐净土中

　　次法界菩提道场内迦楼罗王众南无得无著无碍眼普观察众生界解脱门大速疾力迦楼罗王南无得普安住法界教化众生解脱门不可坏宝髻迦楼罗王南无得普成就波罗蜜精进力解脱门清净速疾迦楼罗王南无得勇猛力入如来境界解脱门不退心庄严迦楼罗王南无得入佛行广大智慧海解脱门大海处摄持力迦楼罗王南无得成就无边众生差别智解脱门坚法净光迦楼罗王南无得庄严佛法城解脱门妙严冠髻迦楼罗王南无得成就不可坏平等力解脱门普捷示现迦楼罗王南无得了知一切众生身而为现形解脱门普观海迦楼罗王南无得普入一切众生殁生行智解脱门龙音大目精迦楼罗王南无如是等而为上首。其数无量。一切迦楼罗王。

　十方尽归命　　灭罪增净信　　愿生华藏海
　极乐净土中

　　经云。复次罗睺阿修罗王(至)此妙音王所称赞。

　愿共诸众生　　往生华藏海　　极乐净土中

　　次法界菩提道场内阿修罗王众南无得现为大会尊胜主解脱门罗睺阿修罗王南无得示现无量劫解脱门毗摩质多罗阿修罗王南无得消灭一切众生苦令清净解脱门巧幻术阿修罗王南无得修一切苦行自庄严解脱门大眷属阿修罗王南无得震动十方无边境界解脱门婆稚阿修罗王南无得种种方便安立一切众生解脱门遍照阿修罗王南无得普集不可坏善根净诸染着解脱门坚固行妙庄严阿修罗王南无得大悲力无疑惑主解脱门广大因慧阿修罗王南无得普令见佛承事供养修诸善根解脱门现胜德阿修罗王南无得普入一切趣决定平等行解脱门善音阿修罗王南无如是等而为上首。其数无量。一切阿修罗王。

　十方尽归命　　灭罪增净信　　愿生华藏海
　极乐净土中

　　次杀生罪忏悔

　　惟愿帝网无尽佛法僧宝。毗卢遮那如来。普贤文殊海会圣众。世出世神。慈悲本愿。放大光明。照于法会。证盟护念。哀悯摄受。愿我及一切众生海。自从无始。直至今时。业海无尽。帝网重重。一切杀生罪业。发露忏悔。

　　夫杀生罪者。智度论云。若实是众生。知是众生发心欲杀。而夺其命。生身业有作色。是名杀生罪。其余系闭(音闭)鞭打等。是助杀法。复次杀他得杀罪。非自杀身。心知众生而杀。是杀罪。不如夜中见人谓为杌树。而杀者故杀生。得杀罪。非不故也。快心杀生得杀罪。非狂痴命根断。是杀罪非作疮身业。是杀罪非但口教敕口教。是杀罪非但心生恶。如是等名杀罪相。复次杀生之人。今世后世受种种身心苦痛。不杀之人无此众难。是为大利。复次行者思惟。我自惜命爱身。彼亦如是。与我何异。以是之故。不应杀生。复次若杀生者。为善人所呵怨家所嫉。负他命故。常有怖畏。为彼所憎。死时心悔。当堕地狱。若畜生中。若出为人。常当短命。复次杀为罪中之重。何以故。人有死急。不惜重宝。但以活命为先。譬如贾客入海采宝。垂出大海。其般卒坏。珍宝失尽。而自喜庆。举手而言。几失大宝。众人怪言。汝失财物。裸形得脱。云何喜言几失大宝。答言。一切宝中。人命第一。人为命故求财。不为财故求命。以是故。佛说十不善道中杀最在初。五戒中亦最在初。若人种种修诸福德。而无不杀生戒。则无所益。何以故。虽在富贵处生势力豪强。而无寿命。谁受此乐。以是故知。诸余罪中杀罪最重。诸功德中不杀第一。世间中惜命为第一。何以知之。一切世人甘受刑罚。刑残拷掠。以护寿命。复次三世十方中。尊佛为第一。如佛语难提迦优婆塞。杀生有十种罪。一者。心常坏毒。世世不绝。二者。众生憎恶。眼不喜见。三者。常怀恶念。思惟恶事。四者。众生畏之。如见蛇虎。五是。睡时心怖。觉亦不安。六者。常有恶梦。七者。命终之后。狂怖恶死。八者。种短命业因缘。九者。身坏命终。堕泥犁中。十者。若出为人。常当短命。复次行者心念一切有命。乃至毗虫皆自惜身。云何以衣服饮食。自为身故。而杀众生。

　　我等为无明所覆。不识杀生罪因。今遇道场。乃能觉知。归命毗卢遮那如来及一切贤圣海众。烧香散华。杀生罪业发露忏悔。不敢覆藏。由此因缘。我及法界众生海。杀生重罪。愿皆清净。

　　次忏悔灭罪印咒

　　唵萨栗末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念悉荡除　　如火焚枯草
　灭尽无有余

　我昔所造诸恶业　　皆由无始贪瞋痴
　从身语意之所生　　一切我今皆忏悔

　　忏悔已。至心归命。礼本尊毗卢遮那佛。

　　○(白)众等听说经中无常偈

　见他病死相　　而不自觉知　　衰相到来时
　乃至自苦恼　　放逸自浊心　　常乐于境界
　不觉死随逐　　常不舍贪欲　　爱乐游戏人
　乐行于放逸　　死军将欲至　　破灭如毒害
　努力勤观察　　无令烦恼生　　烦恼设起时
　不令造恶业

　　大方广佛华严经海印道场十重行愿常遍礼忏仪卷第四
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第五

　　唐　兰山云岩慈恩寺护法国师一行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第五晌

　　次法界菩提道中场主昼神等杂类诸神会

　　一切恭敬敬礼无尽三宝。

　　是诸众等人。各胡跪。严持香华。如法供养。愿此供海云遍满十方界愿阿僧祇华鬘。阿僧祇衣服。阿僧祇涂香。阿僧祇末香。阿僧祇宝盖。阿僧祇幢幡。阿僧祇音乐歌舞等充满。以此布施。愿令阿僧祇世界宝以用布施。阿僧祇世界宝象充满。七支具足。性极调顺。上立金幢。金网弥覆。种种妙宝而为庄严。以用布施。愿令阿僧祇世界宝马充满。如龙马王种种众宝庄严之具而严饰之。持用布施。愿令阿僧祇世界妓女充满。悉能敷奏种种妙音。持用布施。愿令阿僧祇世界男女充满。持用布施。愿令阿僧祇世界己身充满。发菩提心而用布施。愿令阿僧祇世界己头充满。起不放逸心而用布施。愿令阿僧祗世界己眼充满。而用布施愿。令阿僧祇世界己身肉血以骨髓充满其中。心无顾恋。持用布施。愿令阿僧祗世界自在王位克满其中。持用布施。愿令阿僧祇世界奴仆作使充满其中。持用布施。以如是等诸供养具。常作供养。帝网重重。诸佛菩萨。贤圣海众。受此供养云。以为光明台。过于无边界无量无尽。愿作佛事。

　　供养已。一切恭敬。

　　次奉施宝错

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持。名无量种。咒皆能成就具大功能。总持曰。

　　唵悉麻啰悉麻啰眉麻捺悉葛啰麻曷呤[口*(椔-田+夕)]斡吽

　　次大慧施咒

　　唵捺麻(紧)萨㗚末(二合)怛达(引)遏怛哑斡浪鸡碇三末(重)啰三末(重)啰吽

　　救面然鬼王经云。若比丘比丘尼优婆塞优婆夷。若欲供养一切三宝。应当具办香华饮食。诵此陀罗尼咒。以用布施。若于饮食及香华等上。诵此咒二十一遍。于三宝处供养者。此善男子善女人等得诸天胜妙之身。又成就具足最上供养。又如诸佛国土。尊重赞叹三宝。诸佛忆念称名。诸天拥护。余无量饿鬼并婆罗门及诸天仙处供养饮食等功德。彼经中广说。

　　梵音赞佛

　净修诸佛力　　如应入此门　　我目甚清净
　普见十方刹　　亦见其中佛　　菩提树下坐
　相好庄严身　　无量众团绕　　普念诸如来
　而亦不分别　　了知无量刹　　诸根及欲乐

　　直言赞佛

　譬如大宝山　　饶益诸含识　　佛山亦如是
　普益于世间　　譬如大海水　　澄净无垢浊
　见佛亦如是　　能除诸渴爱　　譬如须弥山
　出于大海中　　世间灯亦尔　　从于法海出
　如海具众宝　　求者皆满足　　无师智亦然
　见者悉开悟　　如来甚深智　　无量无有数
　是故神通力　　示现难思议　　譬如工幻师
　示现种种事　　佛智亦如是　　现诸自在力
　譬如如意宝　　能满一切欲　　最胜亦复然
　满诸清净愿　　譬如明净宝　　普照一切物
　佛智亦如是　　普照群生身　　譬如八面宝
　等鉴于诸方　　无碍灯亦然　　普照于法界
　譬如水清珠　　能清诸浊水　　见佛亦复然
　诸根悉清净南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住琰魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命。礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　经云。复次示现宫殿主昼神(至)如是解脱华璎得。

　愿共诸众生　　往生华藏海　　极乐净土中

　　次法界菩提道场中主昼神众南无得普入一切世间解脱门示现宫殿主昼神南无得普观察一切众生皆利益令欢喜满足解脱门发起慧香主昼神南无得能放无边可爱乐法光明解脱门乐胜庄严主昼神南无得开发无边众生清净信解心解脱门华香妙光主昼神南无得积集庄严普光明力解脱门普集妙药主昼神南无得普开悟一切苦乐众生皆令得法乐解脱门乐作喜目主昼神南无得十方法界差别身解脱门观方普现主昼神南无得救护一切众生令安乐解脱门大悲威力主昼神南无得普生喜足功德力解脱门善根光照主昼神南无得声称普闻众生见者皆获益解脱门妙华璎珞主昼神南无如是等而为上首。其数无量。一切主昼神。

　十方尽归命　　灭罪生净信　　愿生华藏海
　极乐净土中

　　经云。复次普德净光主夜神(至)此现福神之所入。

　愿共诸众生　　往生华藏海　　极乐净土中

　　次法界菩提道场中主夜神众南无得寂静禅定乐大勇健解脱门普德净光主夜神南无得广大清净可爱乐功德相解脱门喜眼观世主夜神南无得普现世间调伏众生解脱门护世精气主夜神南无得积集广大欢喜心解脱门寂静海音主夜神南无得甚深自在悦意言音解脱门普现吉祥主夜神南无得光明满足广大欢喜藏解脱门普发树华主夜神南无得开悟众生令成熟善根解脱门平等护育主夜神南无得救护众生无边慈解脱门游戏快乐主夜神南无得普现庄严大悲门解脱门诸根常喜主夜神南无得普使一切众生所乐满足解脱门示现净福主夜神南无如是等而为上首。其数无量。一切主夜神。

　十方尽归命　　灭罪增净信　　愿生华藏海
　极乐净土中

　　经云。复次遍住一切主方神(至)此遍游神之解脱。

　愿共诸众生　　往生华藏海　　极乐净土中

　　次法界菩提道场中主方神众南无得普救护力解脱门遍住一切主方神南无得成办化一切众生神通业解脱门普现光明主方神南无得破一切暗障生喜乐大光明解脱门光行庄严主方神南无得普现一切处不唐劳解脱门周行不碍主方神南无得示现等一切众生数名号发生功德解脱门永断迷惑主方神南无得恒发妙音令听者皆欢喜解脱门遍游净空主方神南无得如龙普雨令众生欢喜解脱门云幢大音主方神南无得示现一切众生业无差别自在力解脱门髻目无乱主方神南无得观察一切趣生中种种业解脱门普观世业主方神南无得所作事皆究竟生一切众生欢喜解脱门周遍游览主方神南无如是等而为上首。其数无量。一切主方神。

　十方尽归命　　灭罪增净信　　愿生华藏海
　极乐净土中

　　经云。复次净光普照主空神(至)普现能观察。

　愿共诸众生　　往生华藏海　　极乐净土中

　　次法界菩提道场中主空神众南无得普知诸趣一切众生心解脱门净光普照主空神南无得普入法界解脱门普游深广主空神南无得了达无边境界身相解脱门生吉祥风主空神南无得能除一切众生业惑障解脱门离障安住主空神南无得普观察思惟广大行海解脱门广步妙髻主空神南无得大悲光普救护一切众生厄难解脱门无碍光𦦨主空神南无得普入一切无所著福德力解脱门无碍胜力主空神南无得能令一切众生心离诸盖清净解脱门离垢光明主空神南无得普见十方智光明解脱门深远妙音主空神南无得不动本处而普现世间解脱门光遍十方主空神南无如是等而为上首。其数无量。一切主空神。

　十方尽归命　　灭罪增净信　　愿生华藏海
　极乐净土中

　　经云。复次无碍光明主风神(至)此普照神之所见。

　愿共诸众生　　往生华藏海　　极乐净土中

　　次法界菩提道场中主风神众南无得普入佛法及一切世间解脱门无碍光明主风神南无得无量国土佛出现咸广大供养解脱门普现勇业主风神南无得以香风普灭一切众生病解脱门飘击云幢主风神南无得普生一切众生善根令摧灭重障山解脱门净光庄严主风神南无得能破无边恶魔众解脱门力能竭水主风神南无得永灭一切众生怖解脱门大声遍吼主风神南无得入一切诸法实相辩才海解脱门树杪垂髻主风神南无得调伏一切众生方便藏解脱门普行无碍主风神南无得入寂静禅定门灭极重愚痴闇解脱门种种宫殿主风神南无得随顺一切众生行无碍力解脱门大光普照主风神南无如是等而为上首。其数无量。一切主风神。

　十方尽归命　　灭罪增净信　　愿生华藏海
　极乐净土中

　　经云。复次普光𦦨藏主火神(至)此震音神之所了。

　愿共诸众生　　往生华藏海　　极乐净土中

　　次法界菩提道场中主火神众南无得悉除一切世间闇解脱门普光𦦨藏主火神南无得能息一切众生诸惑漂流热恼苦解脱门普集光幢主火神南无得无动福力大悲藏解脱门大光遍照主火神南无得观如来神通力示现无边际解脱门众妙宫殿主火神南无得光明照耀无边虚空界解脱门无尽光髻主火神南无得种种福庄严寂静光解脱门种种𦦨眼主火神南无得能灭一切世间诸趣炽然苦解脱门十方宫殿如须弥山主火神南无得自在开悟一切世间解脱门威光自在主火神南无得永破一切愚痴执着见解脱门光照十方主火神南无得成就一切愿力大震吼解脱门雷音电光主火神南无如是等而为上首。其数无量。一切主火神。

　十方尽归命　　灭罪增净信　　愿生华藏海
　极乐净土中

　　次偷盗罪忏悔

　　惟愿帝网无尽佛法僧宝。毗卢遮那如来。普贤文殊海会圣众。世出世神。慈悲本愿。放大光明。照于法会。证盟护念。哀愍摄受。愿我及一切众生海。自从无始。直至今时。业海无尽。帝网重重。一切偷盗罪业。发露忏悔。

　　夫偷盗者。智度论云。知他物生盗心。取物去离本处。物属我。是名盗。若不作。是名不盗。其余方便计较乃至手。捉未离地者。是名助盗法。财物有二种。有属他有。不漏他。取属他物。是为盗罪。属他物亦有二种。一者聚落中。二者空地。此二处物盗心取。得盗罪。若物在空地。当捡挍知。是物近谁国。是物应当有属。不应取。如毗尼中说。种种不盗。是名不盗相。问曰。不盗有何等利。答曰。人命有二种。一者内。二者外。若夺财物。是为夺外命。何以故。命依饮食衣被等故活。若劫若夺。是名夺外命。以是事故。有智之人不应劫夺。复次当自思惟。劫夺得物。以自供养。虽身充足。会亦当死。死入地狱。家室亲属虽共受乐。独自受罪。亦不能救。已得此观。应当不盗。复次是不与取有二种。一者偷。二者劫。此二共名不与取。于不与取中。盗为最重。何以故。一切人以财自活。而或穿逾盗取。是最不净。何以故。无力胜人。畏死盗取。故劫夺之中。盗为重罪。问曰。劫夺之人。今世有人赞美其健。于此劫夺。何以放舍。答曰。不与而偷盗。是不善相。劫夺之中虽有差降。俱为不善。譬如美食杂毒。恶食杂毒。美恶虽殊。杂毒不异。亦如明暗蹈火。昼夜虽异。烧足一也。今世愚人不识罪福三世果报。无仁慈心。见人能以力相侵。强夺他财。赞以为强。诸佛贤圣慈愍一切。了达三世。殃祸不朽。所以不称誉。是故知。劫盗之罪俱为不善。善人行者之所不为。如佛说。不与取有十罪。何等为十。一者。物主常嗔。二者。重疑(重罪人疑)。三者。非时行不筹量。四者。朋党恶人远离贤善。五者。破善相。六者。得罪于官。七者。财物没入。八者。种贫穷业因缘。九者。死入地狱。十者。若出为人勤苦求财。五家所共。若王若贼。若火若水。若不爱子用。乃至藏埋亦失。罪报忏悔。

　　我等为无明所覆。不识偷盗罪因。今遇道场。方乃觉知。归命毗卢遮那如来及一切贤圣海众。烧香散华。偷盗罪业发露忏悔。不敢覆藏。由此因缘。我及法界众生海偷盗重罪。愿皆清净。

　　次忏悔灭罪印咒

　　唵萨栗末(二合)巴(引)巴眉悉普怛[口*捺]曷[口*捺]末曰啰也莎曷(应诵三遍)

　百劫积集罪　　一念悉荡除　　如火焚枯草
　灭尽无有余

　我昔所造诸恶业　　皆由无始贪瞋痴
　从身语意之所生　　一切我今皆忏悔

　　忏悔已。至心归命。礼本尊毗卢遮那佛。

　　○(白)众等听说经中无常偈

　欲洄澓所转　　中后常苦恼　　云何愚痴人
　于欲生爱乐　　如妙色华毒　　如触猛火𦦨
　欲乐亦如是　　后受大苦恼　　如火益众薪
　其𦦨不可灭　　自他俱能烧　　欲乐亦如是

　　大方广佛华严经海印道场十重行愿常遍礼忏仪卷第五
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第六

　　唐　兰山云岩慈恩寺护法国师一行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第六晌

　　次法界菩提道场中主水神等杂类诸神会

　　一切恭敬敬礼无尽三宝。

　　是诸众等人各胡跪。严持香华。如法供养。愿此供海云遍满十方界。百万亿摩尼身殊妙严饰。百万亿因陀罗妙色宝。百万亿黑旃檀香。百万亿不可思议境界香。百万亿十方妙香。百万亿最胜香。百万亿甚可爱乐香。咸发香气普熏十方百万亿频婆罗香。普散十方百万亿清净光香。普熏众生百万亿无边际种种色香。普熏一切诸佛国土。永不竭灭。百万亿涂香。百万亿熏香。百万亿烧香。香气发越。普熏一切百万亿莲华藏沉水香。出大音声百万亿游戏香。能转众心百万亿阿楼那香。香气普熏。其味甘美。百万亿能开悟香。普遍一切。令其闻者。诸根寂静。复有百万亿无比香王香。种种庄严。以如是等诸供养具。常作供养。帝网重重。诸佛菩萨贤圣海众。受此供海云。以为光明台。广于无边界。无量无尽。愿作佛事。

　　供养已。一切恭敬。

　　次奉施宝错

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布[口*(椔-田+夕)]铭遏萨摩𠹌啰悉癹啰捺萨麻英吽

　　宝错经云。有一总持。名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次不空摩尼印咒(结印如前)

　　唵哑么遏布[口*(椔-田+夕)]麻祢巴能麻末𠷌呤怛达遏怛眉浪鸡碇萨慢怛不啰萨啰吽

　　梵音赞佛

　三世一切佛　　法身悉清净　　随其所应化
　普见妙色身　　法界无差别　　亦无所依止
　而于世界中　　示现无量身　　佛身非变化
　示复非非化　　于无化法中　　示有变化形

　　直言赞佛

　　如来应正等觉无上医王。于无量百千亿那由他劫炼治法药。已得成就。修学一切方便善巧大明咒力。皆到彼岸。善能除灭一切众生诸烦恼病。及住寿命。经无量劫。其身清净。无有思虑。无有动用。一切佛事未尝休息。众生见者诸烦恼病。悉得消灭。是为如来正等觉身第八相。南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住琰魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命。礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　经云。复次普兴云幢主水神(至)吼声遍海斯能入。

　愿共诸众生　　往生华藏海　　极乐净土中

　　次法界菩提道场中主水神众南无得平等利益一切众生慈解脱门普兴云幢主水神南无得无边法庄严解脱门海潮云音主水神南无得观所应化方便普摄解脱门妙色轮髻主水神南无得普演诸佛甚深境界解脱门善巧漩澓主水神南无得普现清净大光明解脱门离垢香积主水神南无得清净法界无相无性解脱门福桥光音主水神南无得无尽大悲海解脱门知足自在主水神南无得于菩萨众会道场中为大欢喜藏解脱门净喜善门主水神南无得以无碍广大福德力普出现解脱门普现威光主水神南无得观察一切众生发起如虚空调伏方便解脱门吼声遍海主水神南无如是等而为上首。其数无量。一切主水神。

　十方尽归命　　灭罪增净信　　愿生华藏海
　极乐净土中

　　经云。复次出现宝光主海神(至)海潮音神所行处。

　愿共诸众生　　往生华藏海　　极乐净土中

　　次法界菩提道场中主海神众南无得以等心施一切众生福德海众宝庄严身解脱门出现宝光主海神南无得巧方便守护一切众生善根解脱门不可坏金刚幢主海神南无得能竭一切众生烦恼海解脱门不杂尘垢主海神南无得令一切众生离恶道解脱门恒住波浪主海神南无得普灭大痴暗解脱门吉祥宝月主海神南无得灭一切诸趣苦与安乐解脱门妙华龙髻主海神南无得净治一切众生诸见愚痴性解脱门普持光味主海神南无得出生一切宝种性菩提心解脱门宝𦦨华光主海神南无得不动心功德海解脱门金刚妙髻主海神南无得普入法界三昧门解脱门海潮雷音主海神南无如是等而为上首。其数无量。一切主海神。

　十方尽归命　　灭罪增净信　　愿生华藏海
　极乐净土中

　　经云。复次普发迅流主河神(至)此海光神之解脱。

　愿共诸众生　　往生华藏海　　极乐净土中

　　次法界菩提道场中主河神众南无得普雨无边法雨解脱门普发迅流主河神南无得普现一切众生前令永离烦恼解脱门普洁泉涧主河神南无得以大悲方便普涤一切众生诸惑尘垢解脱门离尘净眼主河神南无得恒出饶益众生音解脱门十方遍吼主河神南无得于一切含识中恒起无恼害慈解脱门普救护众生主河神南无得普示一切众生清凉善根解脱门无热净光主河神南无得修行具足施令一切众生永离悭着解脱门普生欢喜主河神南无得作一切欢喜福田解脱门广德胜幢主河神南无得能令一切众生杂染者清净嗔毒者欢喜解脱门光照普世主河神南无得能令一切众生入解脱海恒受具足乐解脱门海德光明主河神南无如是等而为上首。其数无量。一切主河神。

　十方尽归命　　灭罪增净信　　愿生华藏海
　极乐净土中

　　经云。复次柔软胜味主稼神(至)此净光神解脱门。

　愿共诸众生　　往生华藏海　　极乐净土中

　　次法界菩提道场中主稼神众南无得与一切众生法滋味令成就佛身解脱门柔软胜味主稼神南无得能令一切众生受广大喜乐解脱门时华净光主稼神南无得以一切圆满法门净诸境界解脱门色力勇健主稼神南无得见佛大悲无量神通变化力解脱门增益精气主稼神南无得普现佛福田令下种无失坏解脱门普生根果主稼神南无得普发众生净信华解脱门妙严环髻主稼神南无得大慈愍济诸众生令增长福德海解脱门润泽净华主稼神南无得广开示一切行法解脱门成就妙香主稼神南无得能令法界一切众生舍离懈怠忧恼等诸恶普清净解脱门见者乐爱主稼神南无得观察一切众生善根随应说法令众会欢喜满足解脱门离垢光明主稼神南无如是等而为上首。其数无量。一切主稼神。

　十方尽归命　　灭罪增净信　　愿生华藏海
　极乐净土中

　　经云。复次吉祥主药神(至)此发威光解脱门。

　愿共诸众生　　往生华藏海　　极乐净土中

　　次法界菩提道场中主药神众南无得普观一切众生心而勤摄取解脱门吉祥主药神南无得以光明摄取众生俾见者无空过解脱门旃檀林主药神南无得能以净方便灭一切众生烦恼解脱门离尘光明主药神南无得能以大名称增长无边善根海解脱门名称普闻主药神南无得大悲幢速赴一切病境界解脱门毛孔现光主药神南无得疗治一切盲冥众生令智眼清净解脱门破暗清净主药神南无得能演佛音说诸法差别义解脱门普发吼声主药神南无得能作一切众生善知识令见者咸生善根解脱门蔽日光幢主药神南无得清净大悲藏能以方便令生信解解脱门明见十方主药神南无得方便令念佛灭一切众生病解脱门普发威光主药神南无如是等而为上首。其数无量。一切主药神。

　十方尽归命　　灭罪增净信　　愿生华藏海
　极乐净土中

　　经云。复次布华如云主林神(至)此味光神所观察。

　愿共诸众生　　往生华藏海　　极乐净土中

　　次法界菩提道场中主林神众南无得广大无边智海藏解脱门布华如云主林神南无得广大修治普清净解脱门擢𠏉舒光主林神南无得增长种种净信芽解脱门生芽发耀主林神南无得一切清净功德庄严聚解脱门吉祥净业主林神南无得普门清净慧恒周览法界解脱门垂布焰藏主林神南无得普知一切众生行海而兴布法云解脱门妙庄严光主林神南无得忍受一切不可意声演清净音解脱门可意雷声主林神南无得十方普现昔所修治广大行境界解脱门香光普遍主林神南无得以一切功德法饶益世间解脱门妙光迥耀主林神南无得能令一切见佛出兴常敬念不忘庄严功德藏解脱门华果光味主林神南无如是等而为上首。其数无量。一切主林神。

　十方尽归命　　灭罪增净信　　愿生华藏海
　极乐净土中

　　次邪淫罪忏悔

　　惟愿帝网无尽佛法僧宝。毗卢遮那如来。普贤文殊海会圣众。世出世神。慈悲本愿。放大光明照于法会证盟护念。哀愍摄受。愿我及一切众生海。自从无始。直至今时。业海无尽。帝网重重。一切邪淫罪业。发露忏悔。

　　某等从无量劫来。至于今日。耽着女色。不择亲疏。淫欲炽盛。岂论好丑。染于欲境。如绳系缚。恋逐情色。如颠狂醉。菩萨呵色欲。经云。女色者世间之枷锁。凡夫恋着。不能自拔。女色者世间之重患。凡夫因之至死。不免女色者。世间之衰祸。凡夫遭之。无厄不生。行者既得舍之。若复顾念。是为从狱得出还。复思入从狂得正。而复乐之。从病得瘥。复思得病。智者愍之。知其狂而颠蹶。死无日矣。凡夫重色。甘为之仆。终身驰骤。为之辛苦。虽复鈇质寸斩锋镝。交至甘心受之。不以为患。狂人乐狂。不知是过。行者若能弃之不顾。是则破枷脱锁。恶狂厌病。离诸衰祸。既安且吉。得出牢狱。永无患难。女人之相。其言如蜜。其心如毒。譬如渟澄。水镜而毒龙居之。金山宝窟而恶兽居之。当知此害。不可亲近。室家不和。妇女之由。毁宅败族。妇人之罪。实是阴贼。灭人慧明。亦似猎围。鲜得出者。譬如高罗。群鸟落之。不能奋飞。又如密网。众鱼投之。刳肠剖腹。亦如暗坑。无目投之。如蛾赴火。是以智者知而远之。不受其害。恶而秽之。不为所惑。不悟此法。今皆忏悔。又智度论云。邪淫者。若女人为父母兄弟姊妹夫主儿子世间法王法守护。若犯者是名邪淫。若有虽不守护。以法为守。云何法守。一切出家女人在家受一日戒。是名法守。若以力若以财若诱诳。若自有妻受戒有娠乳儿非道乃至以华鬘与淫女为要。如是犯者。名为邪淫。如是种种不作名为不邪淫。问曰。人守人瞋法守破法。应名邪淫。人自有妻。何以为邪。答曰。既听受一日戒。堕于法中。本虽是妇。今不自在过。受戒时则非法守。有娠妇人。以其身重。厌本所习。又为伤。娠乳儿时。淫其母。乳则竭。又以心着淫欲。不复护儿。非道之处。则非女根。女心不乐。强以非理。故名邪淫。是事不作名为不邪淫。问曰。若夫主不知不见不恼。他有何罪。答曰。以其邪故。既名为邪。是为不正。是故有罪。复次此有种种罪过。夫妻之情。异身同体。夺他所爱。破其本心。是名为贼。复有重罪。恶名丑声。为人所憎。少乐多畏。或畏刑戮。又畏夫主傍人所知。多怀妄语。圣人所诃。罪中之罪。复次淫泆之人。当自思惟。我妇他妻。同为女人。骨肉情态。彼此无异。而我何为。横生惑心。随逐邪意。邪淫之人。破失今世。后世之乐。复次回己易处。以自制心。若彼侵我妻。我则忿毒。若我侵彼。彼亦何异。恕己自制。故应不作。复次如佛说。邪淫之人后堕剑树地狱。众苦备受。得出为人。家道不穆。常值淫妇。邪僻残贼。邪淫为患。譬如蝮蛇。亦如大火。不急避之。祸害将及。如佛所说。邪淫有十罪。一者。常为所淫夫主欲危害之。二者。夫妇不睦。常共斗诤。三者。诸不善法日日增长。于诸善法日日损减。四者。不守护身。妻子孤寡。五者。财产日耗。六者。有诸恶事。常为人所疑。七者。亲属知识所不爱喜。八者。种怨家业因缘。九者。身坏命终。死入地狱。十者。若出为女人。多人共夫。若为男子。妇不贞洁。如是等种种因缘。不作是名不邪淫。

　　我等为无明所覆。不识邪淫罪因。今遇道场。方能觉知。归命毗卢遮那如来及一切贤圣海众。烧香散华。邪淫罪业。发露忏悔。不敢覆藏。由此因缘。我及法界众生海。邪淫重罪。愿皆清净。

　　次忏悔灭罪印咒

　　唵萨栗末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念悉荡除　　如火焚枯草
　灭尽无有余

　我昔所造诸恶业　　皆由无始贪瞋痴
　从身语意之所生　　一切我今皆忏悔

　　忏悔已。至心归命。礼本尊毗卢遮那佛。

　　○(白)众等听说经中无常偈

　众苦无边际　　贪爱为根本　　爱使诸众生
　众生不能脱　　爱心难弃舍　　粘着如黐胶
　由此应断爱　　勤求无上道

　此间办身最难得　　丈夫能求利益时
　此时若或不求利　　后复何能具足此
　若我罪业未灭除　　虑恐于前死来至
　有何方计而免脱　　惟愿疾速救拔我

　　大方广佛华严经海印道场十重行愿常遍礼忏仪卷第六
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第七

　　唐　兰山云岩慈恩寺护法国师一行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第七晌

　　次法界菩提道场中主山神等杂类诸神会

　　一切恭敬敬礼无尽三宝。

　　是诸众等人各胡跪。严持香华。如法供养。愿此供海云遍满十方界。一切香庄严。一切华庄严。一切衣庄严。一切功德藏庄严。一切诸佛力庄严。一切佛国土庄严王所处座。若盖若伞幢幡宝物诸庄严具。顶上宝冠髻中明珠。乃至眼耳鼻舌。及以牙齿头顶手足肉血骨髓心肾肝肺大肠小肠厚皮薄皮手足诸指连肉爪甲。如是等以身命。常作供养。帝网重重。诸佛菩萨贤圣海众受此香华云。以为光明台。广于无边界。无量无尽。愿作佛事。

　　供养已。一切恭敬。

　　次奉施宝错

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持。名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次供养总持

　　捺么啰得捺(二合)得啰(二合)也(引)也捺么末(重)遏斡碇末日啰(二合)萨啰不啰(二合)麻㗚怛(二合)祢怛达遏怛也哑㗚曷(二合)碇萨灭屹三(二合)莫捺(重引)也怛涅达唵末𠷌啰(二合)末𠷌啰麻曷(引)末𠷌啰(二合)麻曷(引)碇拶末𠷌呤麻曷(引)眉㗚也(二合)末𠷌啰(二合)麻曷磨溺(重)即(舌腭)怛末𠷌哩(二合)磨曷磨溺慢伸当巴珊葛啰麻捺也末𠷌哩(二合)萨㗚末(二合)葛㗚麻(二合)哑斡啰捺(舌腭)眉商[口*捺]捺末𠷌啰(二合)莎(引)曷(引)

　　梵音赞佛

　如来离分别　　非世超诸数　　三界诸导师
　出现皆如是　　辟如净日轮　　不与昏夜合
　而说某日夜　　诸佛法如是　　三世一切劫
　不与如来合　　而说三世佛　　导师法如是

　　直言赞佛

　　如来应正等觉。以无量法。而得出现。非以一缘。非以一事。如来出现而得成就(总相标也)。此者兴大法云。雨大法雨。能灭一切众生烦恼(一也)。能起一切众生善根(二也)。能止一切众生见惑(三也)。能成一切智慧法宝(四也)。分别一切众生心乐(五也)。雨于大悲一味法水。随宜说法。无量差别(六也)。先起菩萨诸行智慧。次起声闻善根诸行智慧。次起其余众生有为善根诸行智慧。一味法雨。随器差别(七也)。南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住琰魔罗界地藏王菩萨摩诃萨南无十方三世尽虚空界微刹尘土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命。礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　经云。复次宝峰开华主山神(至)入此方便金刚目。

　愿共诸众生　　往生华藏海　　极乐净土中

　　次法界菩提道场中主山神众南无得入大寂定光明解脱门宝峰开华主山神南无得修习慈善根成熟不可思议数众生解脱门华林妙髻主山神南无得观察一切众生心所乐严净诸根解脱门高幢普照主山神南无得无边劫海勤精进无厌怠解脱门离尘宝髻主山神南无得以无边功德光普觉悟解脱门光照十方主山神南无得能自成熟复令众生舍离愚迷行解脱门大力光明主山神南无得拔一切苦使无有余解脱门威光普胜主山神南无得演教法光明显示一切如来功德解脱门微密光轮主山神南无得令一切众生乃至于梦中增长善根解脱门普眼现见主山神南无得出现无边大义海解脱门金刚坚固眼主山神南无如是等而为上首。其数无量。一切主山神。

　十方尽归命　　灭罪增净信　　愿生华藏海
　极乐净土中

　　经云。复次普德净华主地神(至)普持得见生欢喜。

　愿共诸众生　　往生华藏海　　极乐净土中

　　次法界菩提道场中主地神众南无得以慈悲心念念普观一切众生解脱门普德净华主地神南无得普现一切众生福德力解脱门坚福庄严主地神南无得普入诸法出生一切佛刹庄严解脱门妙华严树主地神南无得修习种种诸三昧令众生除障垢解脱门普散众宝主地神南无得令一切众生常游戏快乐解脱门净目观时主地神南无得示现一切清净身调伏众生解脱门金色妙眼主地神南无得了知一切佛功德海天威力解脱门香毛发光主地神南无得普摄持一切众生言音海解脱门寂音悦意主地神南无得充满佛刹离垢性解脱门妙华旋髻主地神南无得一切佛法轮所摄持普出现解脱门金刚普持主地神南无如是等而为上首。其数无量。一切主地神。

　十方尽归命　　灭罪增净信　　愿生华藏海
　极乐净土中

　　经云。复次宝峰光耀主城神(至)如是宝峰之所入。

　愿共诸众生　　往生华藏海　　极乐净土中

　　次法界菩提道场中主城神众南无得方便利益众生解脱门宝峰光耀主城神南无得知众生根教化成熟解脱门妙严宫殿主城神南无得常欢喜令一切众生受诸福德解脱门清净喜宝主城神南无得救诸怖畏大悲藏解脱门离忧清净主城神南无得普明了大智慧解脱门华镫焰眼主城神南无得普方便示现解脱门𦦨幢明现主城神南无得普观察一切众生令修广大福德海解脱门盛福威光主城神南无得开悟一切愚闇众生解脱门净光明身主城神南无得观如来自在力普遍世间调伏众生解脱门香髻庄严主城神南无得能以大光明破一切众生障碍山解脱门宝峰光目主城神南无如是等而为上首。其数无量。一切主城神。

　十方尽归命　　灭罪增净信　　愿生华藏海
　极乐净土中

　　经云。复次净庄严幢道场神(至)此妙光神能听受。

　愿共诸众生　　往生华藏海　　极乐净土中

　　次法界菩提道场中主道场神众南无得出现供养佛广大庄严具誓愿力解脱门净庄严幢道场神南无得现一切众生前成就广大菩提行解脱门须弥宝光道场神南无得随一切众生心所乐令见佛于梦中为说法解脱门雷音幢相道场神南无得能雨一切难舍众宝庄严具解脱门雨华妙眼道场神南无得能现妙庄严道场广化众生令成熟解脱门清净𦦨形道场神南无得随根说法令生正念解脱门华缨垂髻道场神南无得能以辩才普雨无边欢喜法解脱门雨宝庄严道场神南无得广称赞诸佛功德解脱门勇猛香眼道场神南无得示现无边色相树庄严道场解脱门金刚彩云道场神南无得菩提树下寂然不动而充遍十方解脱门莲华光明道场神南无得显示如来种种力解脱门妙光照耀道场神南无如是等而为上首。其数无量。一切道场神。

　十方尽归命　　灭罪增净信　　愿生华藏海
　极乐净土中

　　经云。复次宝印手足行神(至)见已心生大欢喜。

　愿共诸众生　　往生华藏海　　极乐净土中

　　次法界菩提道场中足行神众南无得普雨众宝生广大欢喜解脱门宝印手足行神南无得示现佛身坐一切光色莲华座令见者欢喜解脱门莲华光足行神南无得一一心念中建立一切如来众会道场解脱门最胜华髻足行神南无得举足发步悉调伏无边众生解脱门摄诸善见足行神南无得念念中化现种种莲华网光明普雨众宝出妙音声解脱门妙宝星幢足行神南无得出生无边欢喜海解脱门乐吐妙音足行神南无得以香风普觉一切道场众会解脱门旃檀树光足行神南无得一切毛孔放光明演微妙法音解脱门莲华光明足行神南无得其身遍出种种光明网普照耀解脱门微妙光明足行神南无得开悟一切众生令生善根海解脱门积集妙华足行神南无如是等而为上首。其数无量。一切足行神。

　十方尽归命　　灭罪增净信　　愿生华藏海
　极乐净土中

　　经云。复次净喜境界身众神(至)不动光神所观见。

　愿共诸众生　　往生华藏海　　极乐净土中

　　次法界菩提道场中身众神众南无得忆佛往昔誓愿海解脱门净喜境界身众神南无得光明普照无边世界解脱门光照十方身众神南无得大音普觉一切众生令欢喜调伏解脱门海音调伏身众神南无得身如虚空周遍住解脱门净华严髻身众神南无得示一切众生诸佛境界解脱门无量威仪身众神南无得令一切饥乏众生色力满足解脱门最胜光严身众神南无得除一切众生烦恼垢解脱门净光香云身众神南无得转一切众生愚痴魔业解脱门守护摄持身众神南无得普于一切世主宫殿中显示庄严相解脱门溥现摄化身众神南无得普摄一切众生皆令生清净善根解脱门不动光明身众神南无如是等而为上首。其数无量。一切身众神。

　十方尽归命　　灭罪增净信　　愿生华藏海
　极乐净土中

　　经云。复次妙色那罗延执金刚神(至)示佛所行处。

　愿共诸众生　　往生华藏海　　极乐净土中

　　次法界菩提道场中执金刚神众南无得见如来示现无边色相身解脱门妙色那罗延执金刚神南无得佛身一一毛如日轮现种种光明云解脱门日轮速疾幢执金刚神南无得化现无量身大神变解脱门须弥华光执金刚神南无得无边随类音解脱门清净云音执金刚神南无得现为一切世间主开悟众生解脱门妙臂天主执金刚神南无得普开示一切佛法差别门咸尽无遗解脱门可爱乐光明执金刚神南无得以可爱乐庄严具摄一切树神解脱门大树雷音执金刚神南无得如来广大福庄严聚皆具足明了解脱门师子王光明执金刚神南无得普观察险恶众生心为现威严身解脱门密𦦨吉祥目执金刚神南无得普雨一切菩萨庄严具摩尼髻解脱门莲华摩尼髻执金刚神南无如是等而为上首。其数无量。一切执金刚神。

　十方尽归命　　灭罪增净信　　愿生华藏海
　极乐净土中

　　经云。复次普贤菩萨(至)尽与如来平等法。

　愿共诸众生　　往生华藏海　　极乐净土中南无入不思议境界种种解脱门普贤菩萨摩诃萨

　十方尽归命　　灭罪增净信　　愿生华藏海
　极乐净土中

　　经云。复次净德妙光菩萨(至)一切苦难皆消灭。

　愿共诸众生　　往生华藏海　　极乐净土中

　　次法界菩提道场中如来师子之座一切菩萨海众南无得遍往十方菩萨众会庄严道场解脱门净德妙光菩萨摩诃萨南无得一念中现无尽成正觉门教化成熟不思议众生界解脱门普得最胜镫光照菩萨摩诃萨南无得修习菩萨福德庄严出生一切佛国土解脱门普光师子幢菩萨摩诃萨南无得观察佛神通境界无迷惑解脱门普宝𦦨妙光菩萨摩诃萨南无得于一众会道场中示现一切佛土庄严解脱门普音功德海幢菩萨摩诃萨南无得随逐如来观察甚深广大法界藏解脱门普智光照如来境菩萨摩诃萨南无得亲近承事一切诸佛供养藏解脱门普觉悦意声菩萨摩诃萨南无得出生一切神变广大加持解脱门普清净无尽福威光菩萨摩诃萨南无得普入一切世间行出生菩萨无边行门解脱门普宝髻华幢菩萨摩诃萨南无得能于无相法界中出现一切诸佛境界解脱门普相最胜光菩萨摩诃萨南无如是等而为上首。其数无量。一切菩萨。

　十方尽归命　　灭罪增净信　　愿生华藏海
　极乐净土中

　　经云。复次海月光大明菩萨(至)一切国土皆明显。

　愿共诸众生　　往生华藏海　　极乐净土中

　　　　　次法界菩提道场中如来师子之座一切菩萨海众南无得出生菩萨诸地诸波罗蜜教化众生及严净一切佛国土方便解脱门海月光大明菩萨摩诃萨南无得念念中普入法界种种差别处解脱门云音海光离垢藏菩萨摩诃萨南无得不可思议劫于一切众生前现清净大功德解脱门智生宝髻菩萨摩诃萨南无得普见十方一切菩萨初诣道场时种种庄严解脱门功德自在王净光菩萨摩诃萨南无得随诸众生根解海普为显示一切佛法解脱门善勇猛莲华髻菩萨摩诃萨南无得成就如来智永住无量劫解脱门普智云日幢菩萨摩诃萨南无得普入一切无边法印力解脱门大精进金刚脐菩萨摩诃萨南无得显示现在一切佛始修菩萨行乃至成就智慧聚解脱门香𦦨光幢菩萨摩诃萨南无得安住毗卢遮那一切大愿海解脱门大明德深美音菩萨摩诃萨南无得显示如来遍法界甚深境界解脱门大福光智生菩萨摩诃萨南无如是等而为上首。其数无量。一切菩萨。

　十方尽归命　　灭罪增净信　　愿生华藏海
　极乐净土中

　　经云。尔时如来师子之座(至)以佛力故能宣说。

　愿共诸众生　　往生华藏海　　极乐净土中

　　次法界菩提道场中如来师子之座轮台基陛及诸户牖所出一切海众南无法界菩提道场如来师子之座众宝妙华轮台基陛及诸户牖如是一切庄严具中佛刹微尘数一切菩萨海众南无海慧自在神通王菩萨摩诃萨南无雷音普震菩萨摩诃萨南无众宝光明髻菩萨摩诃萨南无大智日勇猛慧菩萨摩诃萨南无不思议功德宝智印菩萨摩诃萨南无百目莲华髻菩萨摩诃萨南无金𦦨圆满光菩萨摩诃萨南无法界普音菩萨摩诃萨南无云音净月菩萨摩诃萨南无善勇猛光幢菩萨摩诃萨南无如是等不可说不可说佛刹极微尘数同出现一切菩萨海众至心归命。礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　次华藏世界庄严海世主会○天地现瑞

　　经云。尔时华藏庄严世界海(至)世界海中悉亦如是。

　愿共诸众生　　往生华藏海　　极乐净土中南无娑婆世界道场众中雨众云具各入如来解脱门一切诸世主南无华藏庄严世界海中一切国内皆亦如是一切世主南无如是等不可说佛刹微尘数华藏世界一切刹海皆亦如是一切世主至心归命。礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　次妄语罪忏悔

　　惟愿帝网无尽佛法僧宝。毗卢遮那如来。普贤文殊海会圣众。世出世神。慈悲本愿。放大光明。照于法会。证盟护念。哀愍摄受。愿我及一切众生海。自从无始。直至今时。业海无尽。帝网重重。一切妄语罪业。发露忏悔。

　　夫妄语罪者。苗轻根重。损害极多。是业道罪。及违戒律。破菩萨戒。犯波罗夷。或性或遮悉皆结重。智度论云。妄语者。不净心欲诳他覆隐实。出异论生口业。是名妄语。妄语之罪。从言声相解生。若不相解。虽不实语。无妄语罪。是妄语者。知言不知。不知言知。见言不见。不见言见。闻言不闻。不闻言闻。是名妄语。若不作。是名不妄语。妄语之人。先自诳身。然后诳人。以实为虚。以虚为实。虚实颠倒。不受善法。譬如覆瓶。水不得入。妄语之人。心无惭愧。闭塞天道涅槃之门。观知此罪。是故不作。问曰。若妄语有如是罪。何以故妄语。答曰。有人愚痴少智。遭事苦厄。妄语求脱。不知事发。今世得罪。不知后世。有大罪报。复有人虽知妄语罪。悭贪瞋恚。愚痴多故。而作妄语。复有人虽不贪恚。而妄证人罪。心谓实尔。死堕地狱。如佛说妄语有十罪。何等为十。一者。口气常臭。二者。善神远离。非人得便。三者。虽有实语。人不信受。四者。智人谋议。常不参与。五者。常被诽谤丑恶之声。周闻天下。六者。人所不敬。虽有教敕。人不信用。七者。常多忧愁。八者。种诽谤业因缘。九者。身坏命终。当堕地狱。十者。若出为人。常被诽谤。如是种种不作。是为不妄语。名口善律仪。

　　我等为无明所覆。不识妄语罪因。今遇道场。方始觉知。归命毗卢遮那如来。及一切贤圣海众。烧香散华。妄语罪报。发露忏悔。不敢覆藏。以此因缘。我及法界众生海。妄语重罪。愿皆清净。

　　次忏悔灭罪印咒

　　唵萨栗末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念悉荡除　　如火焚枯草
　灭尽无有余

　我昔所造诸恶业　　皆由无始贪瞋痴
　从身语意之所生　　一切我今皆忏悔

　　忏悔已。至心归命。礼本尊毗卢遮那佛。

　　○(白)众等听说经中无常偈

　无上诸世尊　　独觉声闻众　　尚舍无常身
　何况于凡夫　　父母及妻子　　兄弟并眷属
　目观生死隔　　云何不愁叹　　是故劝诸人
　谛听真实法　　共舍无常处　　当行不死门
　佛教如甘露　　除热得清凉　　一心应善听
　能灭诸烦恼

　　大方广佛华严经海印道场十重行愿常遍礼忏仪卷第七
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第八

　　唐　兰山云岩慈恩寺护法国师一行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第八晌

　　次如来现相品法门众海同请分

　　一切恭敬敬礼无尽三宝。

　　是诸众等人各胡跪。严持香华。如法供养。愿此供海云遍满十方界。愿以无数香。盖无数香。幢无数香。幡无数香。云无数香。像无数香。光无数香。𦦨无数香。网无数香。座无数香。经行地无数香。所住处无数香。世界无数香。山无数香。海无数香。河无数香。树无数香。衣服无数香。莲华无数香。宫殿无量无边无比。不可数不可称。不可思不可量。不可说不可说。华云。鬘云。涂香云。末香云。衣云。宝云。镫光明云。庄严具云。如是摩尼宝盖。摩尼宝幢。摩尼宝幡。摩尼宝帐。摩尼宝网。摩尼宝像。摩尼宝光。摩尼宝𦦨。摩尼宝云。摩尼宝座。摩尼宝经行地。摩尼宝所住处。摩尼宝刹摩尼宝山。摩尼宝海。摩尼宝河。摩尼宝树。摩尼宝衣服。摩尼宝莲华。摩尼宝宫殿。皆不可说不可说。如是一一诸境界中。各有无数栏楯。无数宫殿。无数楼阁。无数门闼。无数半月。无数却敌。无数窗牖。无数清净宝。无数庄严具。以如是等诸供养具。常作供养。帝网重重。诸佛菩萨贤圣海众作大供养。受此供养云。以为光明台。广于无边界。无量无尽。愿作佛事。

　　供养已。一切恭敬。

　　次奉施宝错

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持。名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次不空摩尼印咒

　　唵哑么遏布[口*(椔-田+夕)]麻祢巴能麻末𠷌呤怛达遏怛眉浪鸡碇萨慢怛不啰萨啰吽

　　梵音赞佛

　世尊入涅槃　　彼土庄严灭　　众生无法器
　世界成杂染　　若有佛兴世　　一切悉珍好
　随其心清净　　庄严皆具足　　诸佛神通力
　示现不思议　　是时诸刹海　　一切普清净

　　直言赞佛

　佛身充满于法界　　普现一切众生前
　随缘赴感靡不周　　而恒处此菩提座
　如来一一毛孔中　　一切刹尘诸佛坐
　菩萨众会共围绕　　演说普贤之胜行
　如来安处菩提座　　一毛示现多刹海
　一一毛现悉亦然　　如是普周于法界
　一一刹中悉安坐　　一切刹土皆周遍
　十方菩萨如云集　　莫不咸来诣道场
　一切刹土微尘数　　功德光明菩萨海
　普在如来众会中　　乃至法界咸充遍
　法界微尘诸刹土　　一切众生皆出现
　如是分身智境界　　普贤行中能建立
　一切诸佛众会中　　胜智菩萨佥然坐
　各各听法生欢喜　　处处修行无量劫
　已入普贤广大愿　　各各出生众佛法
　毗卢遮那法海中　　修行克证如来地
　普贤菩萨所开觉　　一切如来同赞喜
　已获诸佛大神通　　法界周流无不遍
　一切刹土微尘数　　常现身云悉充满
　普为众生放大光　　各雨法雨称其心南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住琰魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命。礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中南无十方无碍毗卢遮那如来道场一切海众南无大方广佛华严经中如来现相品法门

　　如来现相品第二

　　经云。尔时诸菩萨(至)此道场中愿宣说。

　愿共诸众生　　往生华藏海　　极乐净土中

　　次放光普摄

　　经云。尔时世尊知诸菩萨(至)汝可往观闻所说。

　愿共诸众生　　往生华藏海　　极乐净土中

　　经云。尔时十方世界海(至)于其座上结如趺坐。

　愿共诸众生　　往生华藏海　　极乐净土中南无法水觉虚空无边王佛南无观察胜法莲华幢菩萨摩诃萨南无如是等不可说佛刹微尘数世界海诸菩萨一切海众

　十方尽归命　　灭罪增净信　　愿生华藏海
　极乐净土中

　　经云。此华藏世界海南(至)于其座上结加趺坐。

　愿共诸众生　　往生华藏海　　极乐净土中南无普智光明德须弥王佛南无普照法海慧菩萨摩诃萨南无如是等不可说佛刹微尘数世界海诸菩萨一切海众

　十方尽归命　　灭罪增净信　　愿生华藏海
　极乐净土中

　　经云。此华藏世界海西(至)于其座上结加趺坐。

　愿共诸众生　　往生华藏海　　极乐净土中南无香𦦨功德宝庄严佛南无月光香𦦨普庄严菩萨摩诃萨南无如是等不可说佛刹微尘数世界海诸菩萨一切海众

　十方尽归命　　灭罪增净信　　愿生华藏海
　极乐净土中

　　经云。此华藏世界海北(至)于其座上结加趺坐。

　愿共诸众生　　往生华藏海　　极乐净土中南无普智幢音王佛南无师子奋迅光明菩萨摩诃萨南无如是等不可说佛刹微尘数世界海诸菩萨一切海众

　十方尽归命　　灭罪增净信　　愿生华藏海
　极乐净土中

　　经云。此华藏世界海东北方(至)于其座上结加趺坐。

　愿共诸众生　　往生华藏海　　极乐净土中南无一切法无畏灯佛南无最胜光明灯无尽功德藏菩萨摩诃萨南无如是等不可说佛刹微尘数世界海诸菩萨一切海众

　十方尽归命　　灭罪增净信　　愿生华藏海
　极乐净土中

　　经云。此华藏世界海东南方(至)于其座上结加趺坐。

　愿共诸众生　　往生华藏海　　极乐净土中南无普喜深信王佛南无慧灯普明菩萨摩诃萨南无如是等不可说佛刹微尘数世界海诸菩萨一切海众

　十方尽归命　　灭罪增净信　　愿生华藏海
　极乐净土中

　　经云。此华藏世界海西南方(至)于其座上结加趺坐。

　愿共诸众生　　往生华藏海　　极乐净土中南无普智光明音佛南无普华光焰髻菩萨摩诃萨南无如是等不可说佛刹微尘数世界海诸菩萨一切海众

　十方尽归命　　灭罪增净信　　愿生华藏海
　极乐净土中

　　经云。此华藏世界海西北方(至)于其座上结加趺坐。

　愿共诸众生　　往生华藏海　　极乐净土中南无无量功德海光明佛南无无尽光摩尼王菩萨摩诃萨南无如是等不可说佛刹微尘数世界海诸菩萨一切海众

　十方尽归命　　灭罪增净信　　愿生华藏海
　极乐净土中

　　经云。此华藏世界海下方(至)于其座上结加趺坐。

　愿共诸众生　　往生华藏海　　极乐净土中南无法界光明佛南无法界光𦦨慧菩萨摩诃萨南无如是等不可说佛刹微尘数世界海诸菩萨一切海众

　十方尽归命　　灭罪增净信　　愿生华藏海
　极乐净土中

　　经云。此华藏世界海上方(至)于其座上结加趺坐。

　愿共诸众生　　往生华藏海　　极乐净土中南无无碍功德光明王佛南无无碍力精进慧菩萨摩诃萨南无如是等不可说佛刹微尘数世界海诸菩萨一切海众

　十方尽归命　　灭罪增净信　　愿生华藏海
　极乐净土中

　　经云。如是等十亿佛刹(至)于其座上结加趺坐。

　愿共诸众生　　往生华藏海　　极乐净土中南无如是等不可说华藏世界中。复有十亿佛刹极微尘数诸菩萨。一一菩萨有刹海微尘数诸菩萨众。彼诸菩萨身毛孔中。一一各现十世界海。微尘数光。一一光中有十世界海。微尘数一切菩萨海众。

　十方尽归命　　灭罪增净信　　愿生华藏海
　极乐净土中

　　次叹现自在用

　　经云。如是坐已。其诸菩萨(至)广大愿海。生如来家。

　愿共诸众生　　往生华藏海　　极乐净土中

　　次光声自述

　　尔时诸菩萨光明中(至)诸光明中大音吼。

　愿共诸众生　　往生华藏海　　极乐净土中

　　次现瑞相表说法

　　经云。尔时世尊欲令一切(至)三昧解脱神通变化。

　愿共诸众生　　往生华藏海　　极乐净土中

　　次如来眉间菩萨海会众南无法界觉场如来毫中名一切法胜音众等刹海微尘数菩萨一切海众

　十方尽归命　　灭罪增净信　　愿生华藏海
　极乐净土中

　　经云。即于众中。承佛威神(至)诸道场中。悉亦如是。

　愿共诸众生　　往生华藏海　　极乐净土中南无观察一切胜法莲华光慧王菩萨摩诃萨南无法喜慧光明菩萨摩诃萨南无香焰光普明慧菩萨摩诃萨南无师子奋迅慧光明菩萨摩诃萨南无法海慧功德藏菩萨摩诃萨南无慧灯普明菩萨摩诃萨南无华焰髻普明智菩萨摩诃萨南无威德慧无尽光菩萨摩诃萨南无法界普明慧菩萨摩诃萨南无精进力无碍慧菩萨摩诃萨南无如是等佛刹微尘数世界中复有十亿刹海微尘数诸菩萨众而来集会一切刹海一一四天下诸道场中皆亦如是一切菩萨至心归命。礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　次意根三毒罪忏悔

　　惟愿帝网无尽佛法僧宝。毗卢遮那如来。普贤文殊海会圣众。世出世神。慈悲本愿。放大光明。照于法会。证盟护念。哀愍摄受。愿我及一切众生海。自从无始。直至今时。业海无尽。帝网重重。诸贪嗔痴。一切罪业。发露忏悔。

　　除业障经云。贪有三种。上中下品。上品贪者。若身若心极其分位。而生染着。无离贪心。由染着故。于一切处不生惭愧。何者是为无惭。谓独止一处。作是思惟而起寻求。诸所欲事。称赞欲境。自现有德。是为无惭。何者是为无愧。由彼贪欲因缘。于父母等前。违背狠房。及生恼害。于尊师之前。亦无耻辱。自现有德。是为无愧。以是因缘。命终之后。堕恶趣中。此名上品贪。中品贪者。谓若亲近诸欲境时。自初至末。虽复暂有所成。旋起离贪之心。即生变悔。此名中品贪。下品贪者。谓若亲近诸欲境时。或身相触。或共语言。或瞻视间。旋起即灭。此名下品贪。总要而言。一切济念受用资具。有所欲者。皆名下品。不悟此法。今皆忏悔。

　　嗔有三种。上中下品。上品嗔者。随于所起诸嗔境中。生极嗔恚。而复㬥恶。便造五无间罪。或随造一无间罪。或谤正法。凡如是等。总聚五无间罪。算分数分喻分。乃至乌波尼煞昙分。皆不能及。由此因缘。身坏命终。堕大地狱。若或暂得生于人间。身相黑色。其目赤恶。性多㬥恶。此因缘故还生地狱。此名上品嗔。中品嗔者。随于诸嗔境中。若暂起已。或微分造不善罪业。即速变悔。旋时对治。而令止息。此名中品嗔。下品嗔者。谓于亲爱和合境中。随以嗔缘。辄生轻谤。虽复暂起。于刹那中。即生变悔。旋起对治。而令息灭。此名下品嗔。不悟此法。今皆忏悔。

　　痴有三种。上中下品。上品痴者。诸一切处。若行若止。悉无善作。亦无忧戚。不生变悔。此名上品痴。中品痴者。若起少分不善之业。虽有所成。即速变悔。于同梵行人所。忏谢其罪。不现己德。此名中品痴。下品痴者。谓于如来所制戒中。不越性罪。违犯初篇戒学之罪。此名下品痴。不悟此法。今皆忏悔。

　　我等为无明所覆。不识贪嗔痴等罪因。今遇道场。乃能觉知。归命毗卢遮那如来。及一切贤圣海众。烧香散华。贪嗔痴罪。发露忏悔。不敢覆藏。由此因缘。我及法界众生海意业重罪。悉皆清净。

　　次忏悔灭罪印咒

　　唵萨栗末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念悉荡除　　如火焚枯草
　灭尽无有余

　我昔所造诸恶业　　皆由无始贪瞋痴
　从身语意之所生　　一切我今皆忏悔

　　忏悔已。至心归命。礼本尊毗卢遮那佛。

　　○(白)众等听说经中无常偈

　一切法皆空　　高者亦当坠　　和合必有离
　有命皆归死　　三界诸众生　　现在及未来
　生者必有死　　无有法常者　　譬如日出没
　一切人皆见　　一切生亦然　　死法当现前

　　大方广佛华严经海印道场十重行愿常遍礼忏仪卷第八
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第九

　　唐　兰山云岩慈恩寺护法国师一行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第九晌

　　一切恭敬敬礼无尽三宝。

　　是诸众等人各胡跪。严持香华。如法供养。愿此供海云遍满十方界。种种色璎珞。种种色宝冠。种种色妙鬘。种种色衣服。种种色法衣。种种色严具。种种色宝华。种种色妙香。种种色涂香。种种色末香。种种色楼阁。种种色宝盖。种种色幢幡。种种色音乐。彼声美妙歌咏佛法。乃至种种资具悉遍一切众生处。充满一切佛刹道场。普遍供养一切诸佛。以如是等诸供养具。常作供养。帝网重重。诸佛菩萨贤圣海众。受此供养云。以为光明台。广于无边界。无量无尽。愿作佛事。

　　供养已。一切恭敬。

　　次奉施宝错

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉发啰捺萨麻英吽

　　宝错经云。有一总持。名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次不空摩尼印咒

　　唵哑摩遏布[口*(椔-田+夕)]麻祢巴能麻末𠷌呤怛达遏怛眉浪鸡碇萨慢怛不啰萨啰吽

　　梵音赞佛

　诸佛广大音　　法界靡不闻　　菩萨能了知
　善入音声海　　劫海演妙音　　其音等无别
　智周三世者　　入彼音声智　　众生所有音
　及佛自在声　　获得音声智　　一切皆能了

　　直言赞佛

　如来色形诸相等　　一切世间莫能测
　亿那由劫共思量　　色相威德转无边
　如来非以相为体　　但是无相寂灭法
　身相威仪悉具足　　世间随乐皆得见
　佛法微妙难可量　　一切言说莫能及
　非是和合非不合　　体性寂灭无诸相
　佛身无生超戏论　　非是蕴聚差别法
　得自在力决定见　　所行无畏离言道南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住琰魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命。礼大方广佛华严经华藏世界海本尊毗卢遮那佛南无十身无碍毗卢遮那如来道场一切海众南无大方广佛华严经普贤三昧品法门

　十方尽归命　　灭罪增净信　　愿生华藏海
　极乐净土中

　　普贤三昧品第三

　　初普贤三昧分

　　经云。尔时普贤菩萨(至)毗卢遮那如来藏身三昧。

　愿共诸众生　　往生华藏海　　极乐净土中

　　二诸佛共加分

　　经云。尔时一一普贤菩萨(至)为十方佛之所摩顶。

　愿共诸众生　　往生华藏海　　极乐净土中

　　三教主起定分

　　经云。尔时普贤菩萨(至)一一尘中悉亦如是。

　愿共诸众生　　往生华藏海　　极乐净土中

　　四现相庄严分

　　经云。尔时十方一切世界海(至)十方摩尼王云。

　愿共诸众生　　往生华藏海　　极乐净土中

　　五毛光赞德分

　　经云。普雨如是十种(至)佛光云中赞功德。

　愿共诸众生　　往生华藏海　　极乐净土中

　　六大众赞请分

　　经云。尔时一切菩萨众(至)一切诸佛皆随喜。

　愿共诸众生　　往生华藏海　　极乐净土中南无如来面前坐莲华藏师子之座依佛神力入毗卢遮那如来藏身三昧普贤菩萨摩诃萨南无如是尽法界虚空界十方三世微细无碍广大光明佛眼所见佛力能至佛身所现一切刹土中一切普贤菩萨摩诃萨南无如是等不可说佛刹微尘数华藏世界海佛刹微尘数一一刹中有世界海微尘数诸佛一一佛前有世界海微尘数一切普贤菩萨摩诃萨至心归命礼大方广佛华严经华藏世界海本尊毗卢遮那佛南无十身无碍毗卢遮那如来道场一切海众南无大方广佛华严经中世界成就品法门

　十方尽归命　　灭罪增净信　　愿生华藏海
　极乐净土中

　　世界成就品第四

　　初神力遍观分

　　经云。尔时普贤菩萨(至)无能毁坏不可思议。

　愿共诸众生　　往生华藏海　　极乐净土中

　　二许说分齐分

　　经云。如是等一切法。我当承佛神力。及一切如来威神力故。具足宣说。

　愿共诸众生　　往生华藏海　　极乐净土中

　　三说所成益分

　　经云。为令众生入佛智慧海(至)安住普贤愿海中故。

　愿共诸众生　　往生华藏海　　极乐净土中

　　四赞胜诫听分

　　经云。是时普贤菩萨(至)是佛所行应谛听。

　愿共诸众生　　往生华藏海　　极乐净土中

　　五正陈本义分(又十)

　　经云。尔时普贤菩萨(至)诸佛已说现说当说。

　愿共诸众生　　往生华藏海　　极乐净土中

　　○一起具因缘

　　经云。诸佛子。略说以十种因缘(至)此是毗卢所严净。

　愿共诸众生　　往生华藏海　　极乐净土中

　　○二所依住(染净融也)

　　经云。尔时普贤菩萨(至)广大业力之所持。

　愿共诸众生　　往生华藏海　　极乐净土中

　　○三分别形状(染净俱提)

　　经云。尔时普贤菩萨(至)毗卢遮那法如是。

　愿共诸众生　　往生华藏海　　极乐净土中

　　○四体性差别

　　经云。尔时普贤菩萨(至)愿力所庄严一切皆殊妙。

　愿共诸众生　　往生华藏海　　极乐净土中

　　○五宝等庄严

　　经云。尔时普贤菩萨(至)一切处中皆显现。

　愿共诸众生　　往生华藏海　　极乐净土中

　　○六无有垢秽(惟依净也)

　　经云。尔时普贤菩萨(至)国土无边悉清净。

　愿共诸众生　　往生华藏海　　极乐净土中南无一毛孔中有难思刹等微尘数种种不同一一尘中与众说法毗卢遮那道场一切海众南无一微尘中有大小刹种种差别如微尘数平恒高低各各不同周遍处说法毗卢遮那道场一切海众南无一切刹土所有微尘一一尘中皆悉能入为诸众生起大神变毗卢遮那道场一切海众南无佛光照耀摩尼光体彼中悉现各起神力诸佛道场一切海众南无三世所有如来神通现诸刹海一一事中诸佛道场一切海众南无一切事中等诸佛数遍满世间为调伏故起大神变无量诸佛道场一切海众南无净光为体依光明住光云庄饰悉共游戏一切菩萨海众南无不可说佛刹微尘数等华藏刹海遍满一切菩萨海众至心归命。礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　○七佛出差别

　　经云。尔时普贤菩萨(至)一切国土皆周遍。

　愿共诸众生　　往生华藏海　　极乐净土中

　　○八劫住长短(彼因住时分)

　　经云。尔时普贤菩萨(至)以一方便皆清净。

　愿共诸众生　　往生华藏海　　极乐净土中

　　○九随业转变

　　经云。尔时普贤菩萨(至)是时诸刹海一切普清净。

　愿共诸众生　　往生华藏海　　极乐净土中

　　○十无差别

　　经云。尔时普贤菩萨(至)以愿力故遍世间。

　愿共诸众生　　往生华藏海　　极乐净土中南无诸佛法身不可思议无色无形亦无影像为诸众生现众多相随心所乐皆悉令见现大小身一切诸佛南无或为众生现于短寿或无量劫现住长寿法身常遍十方随时出现世界一切诸佛南无若或十方不可思议有诸刹海悉能严净或唯能严净一刹土彼一一示现悉皆无余一切诸佛南无随众生心种种难思示现乘法或复宣说一乘法轮一中示现无量方便一切诸佛南无或亦自然成等正觉微少众生令住佛道或有唯一念之间悉能开悟无数迷众一切诸佛南无一切世界皆悉应现种种方便化度群生身毛孔中出现化云无量无边一切诸佛南无或有语言皆悉周遍随其意乐演说妙法不可思议诸大劫中调伏无量众生海一切诸佛南无或有无量庄严刹土清净众会安隐趺坐如云悉聚彼中安居十方刹海无不周遍一切诸佛南无诸佛方便不可思议随众生心悉现其前遍住种种庄严刹土一切刹土悉皆周遍一切诸佛南无十方刹海或刹土中住尘数劫或于一劫或无数劫以大愿力种种不同一切诸佛南无现不思议神通力即时遍净一切刹一切诸佛南无庄严刹海皆悉具足心意清净一切殊胜出现世间一切诸佛南无庄严刹海一切皆灭众生共器世界成染入于涅槃一切诸佛南无清净刹海一一尘中如微尘数如云悉聚普贤位中一切菩萨摩诃萨南无见劫差别庄严不异不往十方又无量意九地位中一切菩萨摩诃萨南无依刹海心住劫常净悉起大心无量众生初地位中一切菩萨摩诃萨南无劫中出生随彼意乐见于净染初地之前未断障故一切信解菩萨摩诃萨南无有清净心修诸福德刹海染净悉由心造凡夫位中一切人天南无如是等华藏刹海中毗卢遮那功德王下道场众会光明名号音声法轮一不动故无异普遍尘刹海内尘佛境诸佛道场一切海众至心归命。礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　次三涂八难忏悔

　　惟愿帝网无尽佛法僧宝。毗卢遮那如来。普贤文殊海会圣众。世出世神。慈悲本愿。放大光明。照于法会。证明护念。哀愍摄受。愿我及一切众生海。自从无始。直至今时。业海无尽。帝网重重。违犯法律。一切罪业。发露忏悔。

　　辩意长者子所问经云。佛告辩意。复有五事行。死入地狱。亿劫乃出。何者为五。一者。不信有佛法众。而行诽谤轻毁圣道。二者。破坏佛寺尊庙。三者。四辈转相谤毁。不信殃罪无敬顺意。四者。反逆无有。上下君臣父子不相顺从。五者。当来有欲。为道者已得。为道不顺师教。而自贡高。轻慢谤师。是为五事。死入地狱。展转地狱。无有出期。罪报忏悔。

　　复有五事行。堕饿鬼中。一者。悭贪不欲布施。二者。盗窃不孝二亲。三者。愚痴无有慈心。四者。积聚财物不肯衣食。五者。不给父母兄弟妻子奴婢。是为五事。堕饿鬼中。罪报忏悔。

　　复有五事。作畜生行。堕畜生中。一者。犯戒私窃偷盗。二者。负债抵而不偿。三者。杀生以身偿之。四者。不喜听受经法。五者。常以因缘艰难。斋戒施贪。以俗为缘。是为五事。生畜生中。罪报忏悔。

　　六趣轮回经云。

　作业皆自心　　为因驰六趣　　由三毒怖畏
　贩卖诸物命　　养己杀于他　　当堕等活狱
　彼寿百千岁　　加刀杖捶打　　死已更复生
　受如是苦报(罪报忏悔)

　于父母朋属　　而生于损坏　　起妄语欺诳
　当堕黑绳狱　　黑线絣其身　　如世间解木
　锯发焰炽然　　受如是苦报(罪报忏悔)

　以火烧山川　　林木及原野　　烧害诸有情
　当堕炎热狱　　火焰遍烧然　　苦叫声不绝
　两目无有明　　受如是苦报(罪报忏悔)

　谓法说非法　　无根而诽谤　　令他生热恼
　堕极炎热狱　　是诸罪众生　　为大火逼切
　烧然不暂停　　受如是苦报(罪报忏悔)

　于猪羊狐兔　　及余生类等　　煞害彼无边
　当堕众合狱　　生彼地狱已　　备受诸楚毒
　拷掠灭还生　　受如是苦报(罪报忏悔)

　起恶身语意　　谗构相离间　　如是罪众生
　当堕号叫狱　　复炽猛火焰　　烧然无休息
　常发大恶声　　受如是苦报(罪报忏悔)

　若于佛法僧　　及诸贫乏者　　盗窃彼财物
　堕大号叫狱　　为火所烧炙　　受最极热恼
　出大猛恶声　　受如是苦报(罪报忏悔)

　于父母师长　　及有德贤者　　起增上杀害
　定堕无间狱　　炎炽大火聚　　洞然彻骨髓
　长时受极苦　　决定无暂乐(罪报忏悔)

　起冤敌斗诤　　戈戟相残害　　死堕铜爪狱
　其状极锋利　　互相而擘裂　　或变为刀杖
　竞斫㓨其身　　受如是苦报(罪报忏悔)

　强㬥侵他邑　　后堕铁㓨狱　　刺长十六指
　削肉而穿骨　　复有大铁犬　　焰牙甚可怖
　啖顶至其踵　　受如是苦报(罪报忏悔)

　若阴谋害他　　堕彼剑叶林　　猘狗及雕鹫
　奔逐竞分食(罪报忏悔)

　若劫夺他财　　当受其极苦　　常吞热铁丸
　复灌以铜汁(罪报忏悔)

　无辜害众生　　当堕铁鹰狱　　利爪而悖击
　常时受苦恼(罪报忏悔)

　若人好伤杀　　水族诸物命　　后堕镕铜河
　为业火烧煮(罪报忏悔)

　若自贪成事　　而掩斥他善　　堕彼铁磨狱
　悲号无救度(罪报忏悔)

　若人不饶益　　当受多种形　　两山夹其身
　逼切复加楔(罪报忏悔)

　若人说非法　　破坏于桥梁　　锋刃以为路
　驱彼而来往(罪报忏悔)

　以甲伤蚤虱　　堕二羺头山　　相击死还生
　展转而受苦(罪报忏悔)

　依止出离道　　而不护禁戒　　堕煻煨狱中
　肢体皆消烂(罪报忏悔)

　矫现诸威仪　　苟求邪活命　　死堕粪狱中
　为蛆虫𠯗食(罪报忏悔)

　见五谷中虫　　不择而舂𤽌　　堕铁碓狱中
　常为彼舂捣(罪报忏悔)

　见他苦生喜　　谄曲多疑惑　　常怀思恶心
　作琰魔罗卒(罪报忏悔)

　诸苦果种子　　少略而分别　　清净身语意
　毕竟常远离(罪报忏悔)

　若人不乐施　　复盗众饮食　　堕在瘿鬼中
　常啖诸粪秽(罪报忏悔)

　若有障人施　　于己物生吝　　堕针口鬼中
　腹大常饥渴(罪报忏悔)

　无嗣悭财物　　不舍不受用　　堕匮乏鬼中
　得他亭残弃(罪报忏悔)

　希望他施慧　　自少施生悔　　堕下劣鬼中
　常食于涎唾(罪报忏悔)

　乐闻他过失　　加恶语宣传　　堕焰口鬼中
　长受诸苦恼(罪报忏悔)

　好起诸斗诤　　无少慈愍心　　堕极丑鬼中
　食蜎蠕虫类(罪报忏悔)

　恐挟取他财　　得已或少施　　堕极丑鬼中
　他怖获微祀(罪报忏悔)

　若人多宴乐　　广杀诸物命　　自食复与他
　后堕罗刹鬼(罪报忏悔)

　于供养香华　　或嗅或私取　　由起少贪心
　后作寻香鬼(罪报忏悔)

　若人相崇奉　　于己有所求　　怒色希彼财
　后作猛恶鬼(罪报忏悔)

　若人于他娶　　常乐作媒伐　　后怀恶相离
　死作部多鬼(罪报忏悔)

　若人乐饮酒　　过量复颠酗　　或持劝他人
　后作药叉鬼(罪报忏悔)

　于父母师长　　所欲相违背　　后生药叉宫
　勇健多卒㬥(罪报忏悔)

　彼悭贪过失　　常生饿鬼中　　苦乐随自因
　是故勿复造(罪报忏悔)

　　又阿含经云。世尊告诸比丘。凡夫之人不闻不知说法时节。比丘当知有八不闻知节人不得修行。一者。若如来出现在时。广演教法。得至涅槃如来之所。然此众生在地狱中。不闻不睹。罪报忏悔。二者。若复如来出现世时。广演教法。得至涅槃。然此众生在畜生中。不闻不睹。罪报忏悔。三者。复次如来出现世时。广演教法。得至涅槃。然此众生在饿鬼中。不闻不睹。罪报忏悔。四者。复次如来出现世时。广演教法。得至涅槃。然此众生在长寿天上。不闻不睹。罪报忏悔。五者。复次如来出现世时。广演教法。得至涅槃。然此众生在边地上。诽谤贤圣。造诸邪业。罪报忏悔。六者。复次如来出现世时。广演教法。得至涅槃。然此众生生于中国。不具六根。亦复不别善恶之法。罪报忏悔。七者。若复如来出现在时。广演教法。得至涅槃。然此众生在于中国。虽复六根完具无所缺漏。然彼众生心识邪见。无所慧解。无施亦无受者。亦无善恶之报。无今世后世。亦无父母。亦无沙门婆罗门等。成就得阿罗汉者。自身作证。而自游乐。罪报忏悔。八者。复次如来不出现世。亦复不说法。便至涅槃者。又此众生生在中国。六根完具。堪任受法。聦明高才。闻法作解。修行正见。便有物有施有受者。有善恶之报。有今世后世。亦有沙门婆罗门等。修正见取证得阿罗汉者。不闻不睹。罪报忏悔。

　　我等为无明所覆。不识三途八难罪因。今遇道场。乃能觉知。归命毗卢遮那如来。及一切贤圣海众。烧香散华。三途八难罪因。发露忏悔。不敢覆藏。由此因缘。我及法界众生海一切业报。愿皆清净。

　　次忏悔灭罪印咒

　　唵萨栗末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念悉荡除　　如火焚枯草
　灭尽无有余

　我昔所造诸恶业　　皆由无始贪瞋痴
　从身语意之所生　　一切我今皆忏悔

　　忏悔已。至心归命。礼本尊毗卢遮那佛。

　　○(白)众等听说经中无常偈

　始忆容颜华柳色　　谁知鬓发乱线垂
　欲识阎王催命使　　白发来报遣君知
　无常杀鬼难求及　　立追即去不容迟
　眼见人人磨灭尽　　自身更得几多时

　　大方广佛华严经海印道场十重行愿常遍礼忏仪卷第九
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第十

　　唐　兰山云岩慈恩寺护法国师一行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第十晌

　　一切恭敬敬礼无尽三宝。

　　是诸众等人各胡跪。严持香华。如法供养。愿此供海云遍满十方界。愿此阿僧祇世界妙宝充满。阿僧祗世界衣服充满。阿僧祇世界妙香充满。阿僧祗世界庄严具充满。阿僧祇世界无量摩尼宝充满。阿僧祇世界妙华充满。阿僧祇世界上味充满。阿僧祇世界财货充满。阿僧祇世界床座充满。盖以宝帐敷以妙衣阿僧祇世界种种庄严宝冠充满。以如是等诸供养具。常作供养帝网重重诸佛菩萨贤圣海众。受此供养云。以为光明台。广于无边界。无量无尽。愿作佛事。

　　供养已。一切恭敬。

　　次奉施宝错

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持。名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次大慧施印咒

　　唵捺麻(紧)萨㗚末(二合)怛达(引)遏怛哑斡浪鸡碇三末(重)啰三末(重)啰吽

　　梵音赞佛

　佛身无差别　　充满于法界　　能令见色身
　随机善调伏　　此会诸佛子　　善修众智慧
　斯人已能入　　如是方便门　　一一国土中
　普演广大音　　说佛所行处　　周闻十方刹

　　直言赞佛

　世尊往昔于诸有　　微尘佛所修净业
　故获种种宝光明　　华藏庄严世界海
　广大悲云遍一切　　舍身无量等刹尘
　以昔劫海修行力　　今此世界无诸垢
　放大光明遍住空　　风力所持无动摇
　佛藏摩尼普严饰　　如来愿力令清净
　普散摩尼妙藏华　　以昔愿力空中住
　种种坚固庄严海　　光明云布满十方
　诸摩尼中菩萨云　　普诣十方光炽然
　光焰成轮妙华饰　　法界周流靡不遍
　一切宝中放净光　　其光普照众生海
　十方国土皆周遍　　咸令出苦向菩提
　宝中佛数等众生　　从其毛孔出化形
　梵王帝释轮王等　　一切众生及诸佛
　化现光明等法界　　光中演说诸佛名
　种种方便示调伏　　普应群生无不尽
　华藏世界所有尘　　一一尘中见法界
　宝光现佛如云集　　此是如来刹自在
　广大愿云周法界　　于一切劫化群生
　普贤智地行悉成　　所有庄严从此出南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住琰魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命礼大方广佛华严经华藏世界海本尊毗卢遮那佛南无十身无碍毗卢遮那如来道场一切海众南无华藏庄严世界海毗卢遮那因果法门

　十方尽归命　　灭罪增净信　　愿生华藏海
　极乐净土中

　　华藏世界品第五

　　初明华藏因果自体

　　经云尔时普贤菩萨(至)尘数大愿之所严净。

　愿共诸众生　　往生华藏海　　极乐净土中

　　○次所依风轮

　　经云诸佛子此华藏庄严世界(至)所有庄严从此出。

　愿共诸众生　　往生华藏海　　极乐净土中南无此阎浮提七处九会周遍法界毗卢遮那道场一切海众南无百亿娑婆同类一界周遍法界毗卢遮那道场一切海众南无异类数树形等二十刹周遍法界毗卢遮那道场一切海众南无无边妙华光香水海普照十方炽然宝光明世界种中周遍法界毗卢遮那道场一切海众南无华藏世界有十不可说佛刹微尘数世界种中周遍法界毗卢遮那道场一切海众南无华藏世界外尽十方法界刹海犹如华藏周遍法界毗卢遮那道场一切海众南无其前诸刹皆以尘成一一尘中皆有佛刹同异类刹周遍法界毗卢遮那道场一切海众南无遍虚空界有刹无刹有尘无尘置一尘处有无边同类异类刹周遍法界毗卢遮那道场一切海众南无其一一微尘各摄多刹海又此刹等复有微尘彼诸尘内复有刹海尘尘无尽刹刹不断如天帝网重重重重不可称量周遍法界毗卢遮那道场一切海众南无遍虚空法界十方三世一切刹海皆亦如是诸佛道场一切海众南无华藏世界香水海中种种光明蕊香幢大莲华上等众生数一切诸佛南无华藏世界所有微尘一一尘中见四法界宝光明中如云聚现一切诸佛南无如是等华藏世界微尘数香水海如云叆叇满十方界诸摩尼中如云一切菩萨海众

　十方尽归命　　灭罪增净信　　愿生华藏海
　极乐净土中

　　二华藏海布列庄严(分六)

　　○一金刚轮山

　　经云尔时普贤菩萨(至)佛自在力咸令遍。

　愿共诸众生　　往生华藏海　　极乐净土中

　　○二台面宝地(了悟心性愿相应也)

　　经云尔时普贤菩萨(至)如是一切诸神变。

　愿共诸众生　　往生华藏海　　极乐净土中

　　○地面三香水

　　经云尔时普贤菩萨(至)悉是如来自在力。

　愿共诸众生　　往生华藏海　　极乐净土中

　　○四海间香河

　　经云尔时普贤菩萨(至)炳然显现诸佛影。

　愿共诸众生　　往生华藏海　　极乐净土中

　　○五河间华林

　　经云尔时普贤菩萨(至)随其意乐悉清净。

　愿共诸众生　　往生华藏海　　极乐净土中

　　○六总结庄严

　　经云尔时普贤菩萨(至)本愿力故住其中。

　愿共诸众生　　往生华藏海　　极乐净土中南无华藏世界金刚轮围山摩尼树中现大光明一一光中一切毗卢遮那如来南无华藏世界金刚轮围山诸庄严中无边色相现无边一切诸佛南无华藏世界诸宝地中如帝释网重重无尽行布现影一切诸佛南无华藏世界一一香水海各有四天下极微尘数香水海宝云盖中一切毗卢遮那如来南无华藏世界一一香水海各有四天下微尘数香河宝云盖中一切诸佛南无华藏世界香河漩澓各有所修因行种种形相悉宝中出一切诸佛南无华藏世界大香水河清净珠玉如云叆叇香河悉盖彼珠网中显现晃耀一切诸佛南无华藏世界诸香水河两间地上诸宝树林中现广大身一切诸佛南无华藏世界诸香水河两间地上众宝庄严大光明中一切诸佛南无华藏世界诸香水河两间地上一一极微尘数海中一切诸佛南无华藏世界金刚轮围山中执盖烧香遍满法界无边菩萨一切海众南无华藏世界诸宝地中遍游十方宣说大愿诸大菩萨一切海众南无华藏世界十不可说微尘数海中持种种盖现神通力无边菩萨一切海众南无华藏世界香水漩澓妙音声中常出如云遍满法界一切菩萨南无如是等华藏世界不可说香水海微尘中佛子道场一切海众

　十方尽归命　　灭罪增净信　　愿生华藏海
　极乐净土中

　　次毁犯禁戒呵责忏悔

　　惟愿帝网无尽佛法僧宝。毗卢遮那如来。普贤文殊海会圣众。世出世神。慈悲本愿。放大光明。照于法会。证明护念。哀愍摄受。愿我及一切众生海。自从无始。直至今时。业海无尽。帝网重重。毁戒罪𠎝。发露忏悔。

　　智度论云。罪不罪不可得故。应具足尸罗波罗蜜。尸罗(秦言性善)好行善道。不自放逸。是名尸罗。或受戒行善。或不受戒行善。皆名尸罗。尸罗者。略说身口律仪有八种。不恼害。不劫盗。不邪淫。不妄语。不两舌。不恶口。不绮语。不饮酒。及净命。是名戒。若不护放舍。是名破戒。破此戒者。堕三恶道中。若下持戒生人中。中持戒者生六欲天中。上持戒又行四禅四空定。生色无色界清净天中。上持戒有三种。下清净持戒得阿罗汉。中清净持戒得辟支佛。上清净持戒得佛道。不着不猗。不破不缺。圣所赞爱。如是名为上清净持戒。若慈愍众生故。为度众生故。亦知戒实相故。心不猗着。如此持戒。将来至佛道。如此名为得无上佛道戒。若人求大善利。常坚持戒。如惜重宝。如护身命。何以故。譬如大地一切万物有形之类。皆依地而住。戒亦如是。戒为一切善法住处。复次譬如无足欲行。无翅欲飞。无船欲渡。是不可得。若无戒欲求好果。亦复如是。若人弃舍此戒。虽山居苦行食果服药。与禽兽无异。若有人但服水为戒。或服乳。或服气。或剃发。或长𩬊。或顶留少许发。或着袈裟。或著白衣。或着草衣。或木皮衣。或冬入水。或夏火炙。若自坠高嵓。若于恒河中洗。若日三浴。再供养火。种种祠祀。种种咒愿。受行苦行。以无此戒。空无所得。若有人虽处高堂大殿好衣美食。而能行此戒者。得生好处及得道果。若贵若贱。若小若大。能行此净戒。皆得大利。若破此戒。无贵无贱。无大无小。皆不得随意生善处。复次破戒之人。譬如清凉池而有毒蛇。不中澡浴。亦如好华果树而多逆㓨。若人虽在贵家生身体端正广学多闻。而不乐持戒。无慈愍心。亦复如是。如偈说。

　贵而无智则为衰　　智而憍慢亦为衰
　持戒之人而毁戒　　今世后世一切衰

　　人虽贫贱。而能持戒。胜于富贵。而破戒者。华香木香不能远闻。持戒之香周遍十方。持戒之人具足安乐。名能远闻。天人敬爱。现世常得种种快乐。若欲天上人中富贵长寿。取之不难。持戒清净所愿皆得。复次持戒之人见破戒人。刑狱拷掠。种种苦恼。自知永离此事。以为欣庆。若持戒之人。见善人得誉名闻快乐。心自念言。如彼得誉。我亦有分。破戒之人寿终之时。风刀解身。筋脉断绝。自知持戒清净之人心不怖畏。如偈中说。

　大恶病中　　戒为良药　　大恐怖中
　戒为守护　　死暗冥中　　戒为明灯
　于恶道中　　戒为桥梁　　死海水中
　戒为大船

　　复次持戒之人常得今世人所敬养。心乐不悔。衣食无乏。死得生天。后得佛道。持戒之人无事不得。破戒之人一切皆失。譬如有人常供养天。其人贫穷。一心供养。满十二岁。求索富贵。天愍此人。自现其身而问之曰。汝求何等。答曰。我求富贵。欲令心之所愿一切皆得。天与一器。名曰得瓶。而语之言。所须之物皆从瓶出。其人得已。应意所欲。无所不得。得如意已。具作好舍象马车乘。七宝具足。供给宾客。事事无乏。客问之言。汝先贫穷。今日何由得如此富。答言。我得天瓶。瓶能出此种种众物。故富如是。客言。出瓶见示并所出物。即为出瓶。瓶中引出种种众物。其人憍佚。立瓶上舞。瓶即破坏。一切众物亦一时灭。持戒之人亦复如是。种种妙乐无愿不得。若人破戒憍佚自恣。亦如彼人破瓶失利。复次持戒之人名称之香。今世后世周满天上。及在人中。复次持戒之人人所乐施。不惜财物。不修世利。而无所乏。得生天上。十方佛前入三乘道。而得解脱。唯种种邪见持戒后无所得。复次若人虽不出家。但能修行戒法。亦得生天。若人持戒清净。行禅智慧。欲求度脱老病死苦。此愿必得。持戒之人虽无兵仗。众恶不加。持戒之财无能夺者。持戒亲亲虽死不离。持戒庄严胜于七宝。以是之故。当护于戒如护身命。如爱宝物。破戒之人受苦万端。如向贫人破瓶失物。复次持戒之人观破戒人罪。应自勉励。一心持戒。云何名为破戒人罪。破戒之人人所不敬。其家如冢。人所不到。破戒之人失诸功德。譬如枯树。人不爱乐。破戒之人如霜莲华。人不喜见。破戒之人。恶心可畏。譬如罗刹。破戒之人。人不归向。譬如渴人。不向枯井。破戒之人心常疑悔。譬如犯事之人。常畏罪至。破戒之人如田被雹。不可依仰。破戒之人譬如苦瓜。虽形似甘种。而不可食。破戒之人如贼聚落。不可依止。破戒之人譬如大病。人不欲近。破戒之人不得免苦。譬如恶道难可得过。破戒之人不可共止。譬如恶贼难可亲近。破戒之人譬如火坑。行者避之。破戒之人难可共住。譬如毒蛇。破戒之人不可近触。譬如大火。破戒之人譬如破船。不可乘渡。破戒之人譬如吐食。不可更啖。破戒之人在好众中。譬如恶马在善马群中。破戒之人与善人异。如驴在牛群。破戒之人在精进众。譬如𤻝儿在健人中。破戒之人虽似比丘。譬如死尸在眠人中。破戒之人譬如伪珠在真珠中。破戒之人譬如伊兰在栴檀林中。破戒之人虽形似善人。内无善法。虽复剃头染衣。次第捉筹。名为比丘。实非比丘。破戒之人若着法衣则是热铜铁鍱以缠其身。若持钵盂则是盛洋铜器。若所啖食则是吞烧铁丸饮热洋铜。若受人供养供给则是地狱狱卒守人。若入精舍则是入大地狱。若坐众僧床榻是为坐热铁床上。复次破戒之人常怀怖惧。如重病人。常畏死至。亦如五逆罪人。心常自念。我为佛贼。藏覆避畏。如贼畏人。岁月日过。常不安隐。破戒之人虽得供养利乐。是乐不净。譬如愚人供养庄严死尸。智者闻之恶不欲见。如是种种无量破戒之罪。不可称说。行者应当一心持戒。

　　我等为无明所覆。不识毁戒罪因。今遇道场。方乃觉知。归命毗卢遮那如来及一切贤圣海众。烧香散华。毁戒罪业。发露忏悔。不敢覆藏。由此因缘。我及法界众生海一切业报。愿皆清净。

　　次忏悔灭罪印咒

　　唵萨栗末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念悉荡除　　如火焚枯草
　灭尽无有余

　我昔所造诸恶业　　皆由无始贪瞋痴
　从身语意之所生　　一切我今皆忏悔

　　忏悔已。至心归命。礼本尊毗卢遮那佛。

　　○(白)众等听说经中无常偈

　如是知诸法　　一切皆生灭　　莫行放逸心
　放逸遇毒害　　谨慎不放逸　　是处名甘露
　若行放逸心　　是名为死狗　　见此危脆苦
　离欲早修禅　　禅定方为乐　　如经中偈曰
　若有如痴心　　于爱欲爱乐　　后得衰恼已
　其心即生悔　　欲火所烧者　　为境界所诳
　不得寂静道　　一切上乐处

　　大方广佛华严经海印道场十重行愿常遍礼忏仪卷第十
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第十一

　　唐　兰山云岩慈恩寺护法国师一行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第十一晌

　　第三华藏刹网庄严会

　　一切恭敬敬礼无尽三宝。

　　是诸众等人各胡跪。严持香华。如法供养。愿此供海云遍满十方界。依所处师子之座。其座高广。殊特妙好。琉璃为足。金缕所成。柔软衣服以敷座上。建以宝幢。熏诸妙香。无量杂宝庄严之具以为庄校。金网覆上。宝铎风摇出妙音声。奇珍为计。周匝填饰。以如是等诸宝藏及种种供物。常作供养。帝网重重。诸佛菩萨贤圣海众。受此供养云。以为光明台。广于无边界。无量无尽。愿作佛事。

　　供养已。一切恭敬。

　　次奉施宝错

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持。名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次不空摩尼印咒

　　唵哑么遏布[口*(椔-田+夕)]麻祢巴能麻末𠷌呤怛达遏怛眉浪鸡碇萨慢怛不啰萨啰吽

　　梵音赞佛

　佛身不在内　　亦复不在外　　神力故显现
　导师法如是　　随诸众生类　　生世所集业
　如是种种神　　示现各不同　　诸佛身如是
　无量不可数　　惟除大觉尊　　无有能思议

　　直言赞佛

　　如来成正觉时。以一相方便。入善觉智三昧。入已。于一成正觉广大身。现一切众生数等身。住于身中。如一成正觉广大身。一切成正觉广大身悉亦如是。菩萨摩诃萨应如是知。佛子。如来有如是等无量成正觉门。是故应知。如来所现身有无量。以无量故。说如来身于无量界。等众生界。佛子。菩萨摩诃萨应知。如来身一毛孔中。有一切众生数等诸佛身。何以故。如来成正觉身。究竟无生灭。故如一毛孔遍法界。一切毛孔悉亦如是。当知无有少许处空无佛身。何以故。如来成正觉无处不至故。随其所能。随其势力。于道场菩提树下师子座上。以种种身成等正觉。佛子。菩萨摩诃摩应知。此心念念常有佛成正觉。何以故。诸佛如来不离此心。成正觉故。如自心。一切众生心亦复如是。悉有如来成等正觉。广大周遍。无处不有。不离不断。无有休息。南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住琰魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　经云尔时普贤菩萨(至)普化一切诸含识。

　愿共诸众生　　往生华藏海　　极乐净土中

　　经云尔时普贤菩萨(至)微尘数世界于中布列。

　愿共诸众生　　往生华藏海　　极乐净土中

　　初总显刹种不同南无此十不可说佛刹微尘数香水海中有十不可说佛刹微尘数世界种安住一切世界种复有十不可说佛刹微尘数世界诸佛道场一切海众

　十方尽归命　　灭罪增净信　　愿生华藏海
　极乐净土中

　　次别显刹种香水海(分二)

　　○初诸海所依南无此十不可说佛刹微尘数诸香水海在华藏庄严世界海中如天帝网分布而住诸佛道场一切海众

　十方尽归命　　灭罪增净信　　愿生华藏海
　极乐净土中

　　○二诸海刹种(分三)

　　○初总辨中间一海

　　能持刹种南无如是等不可说不可说佛刹微尘数香摩尼王庄严大莲华上普照十方炽然宝光明世界种种诸佛道场一切海众

　十方尽归命　　灭罪增净信　　愿生华藏海
　极乐净土中

　　所持世界(又二)

　　○初总举大数南无不可说佛刹微尘数一切香水海行列诸佛道场一切海众

　十方尽归命　　灭罪增净信　　愿生华藏海
　极乐净土中

　　经云其最下方有世界(至)各各力加持周匝围绕。

　愿共诸众生　　往生华藏海　　极乐净土中

　　○二别辨二十层大刹南无其最下方最胜光遍照世界净眼离垢灯佛道场一切海众南无一佛刹微尘数世界周匝围绕诸佛道场一切海众南无此上过佛刹微尘数世界种种香莲华妙庄严世界师子光胜照佛道场一切海众南无二佛刹微尘数世界周匝围绕诸佛道场一切海众南无此上过佛刹微尘数世界一切宝庄严普照光世界净光智胜幢佛道场一切海众南无三佛刹微尘数世界周匝围绕诸佛道场一切海众南无此上过佛刹微尘数世界种种光明华庄严世界金刚光明无量精进力善出现佛道场一切海众南无四佛刹微尘数世界周匝围绕诸佛道场一切海众南无此上过佛刹微尘数世界普放妙华光世界香光喜力海佛道场一切海众南无五佛刹微尘数世界周匝围绕诸佛道场一切海众南无此上过佛刹微尘数世界净妙光明世界普光自在幢佛道场一切海众南无六佛刹微尘数世界周匝围绕诸佛道场一切海众南无此上过佛刹微尘数世界众华𦦨庄严世界欢喜海功德名称自在光佛道场一切海众南无七佛刹微尘数世界周匝围绕诸佛道场一切海众南无此上过佛刹微尘数世界出生威力地世界广大名称智海幢佛道场一切海众南无八佛刹微尘数世界周匝围绕诸佛道场一切海众南无此上过佛刹微尘数世界出妙音声世界清净月光明相无能催伏佛道场一切海众南无九佛刹微尘数世界周匝围绕诸佛道场一切海众南无此上过佛刹微尘数世界金刚幢世界一切法海最胜王佛道场一切海众南无十佛刹微尘数世界周匝围绕诸佛道场一切海众南无此上过佛刹微尘数世界恒出现帝青宝光明世界无量功德法佛道场一切海众南无十一佛刹微尘数世界周匝围绕诸佛道场一切海众南无此上过佛刹微尘数世界光明照耀世界超释梵佛道场一切海众南无十二佛刹微尘数世界周匝围绕诸佛道场一切海众南无此上过佛刹微尘数世界娑婆世界毗卢遮那佛道场一切海众南无十三佛刹微尘数世界周匝围绕诸佛道场一切海众南无此上过佛刹微尘数世界寂静离尘光世界遍法界胜音佛道场一切海众南无十四佛刹微尘数世界周匝围绕诸佛道场一切海众南无此上过佛刹微尘数世界众妙光明灯世界不可摧伏力普照幢佛道场一切海众南无十五佛刹微尘数世界周匝围绕诸佛道场一切海众南无此上过佛刹微尘数世界清净光遍照世界清净日功德眼佛道场一切海众南无十六佛刹微尘数世界周匝围绕诸佛道场一切海众南无此上过佛刹微尘数世界宝庄严藏世界无碍智光明遍照十方佛道场一切海众南无十七佛刹微尘数世界周匝围绕诸佛道场一切海众南无此上过佛刹微尘数世界离尘世界无量方便最胜幢佛道场一切海众南无十八佛刹微尘数世界周匝围绕诸佛道场一切海众南无此上过佛刹微尘数世界清净光普照世界普照法界虚空光佛道场一切海众南无十九佛刹微尘数世界周匝围绕诸佛道场一切海众南无此上过佛刹微尘数世界妙宝𦦨世界福德相光明佛道场一切海众南无二十佛刹微尘数世界周匝围绕诸佛道场一切海众

　十方尽归命　　灭罪增净信　　愿生华藏海
　极乐净土中

　　○三类结所余(分四)

　　初结多数南无次有香水海名金刚轮庄严等世界中有如是等不可说佛刹微尘数广大世界诸佛道场一切海众

　十方尽归命　　灭罪增净信　　愿生华藏海
　极乐净土中

　　二结形类

　　经云所谓十佛刹微尘数(至)及围绕此海香水河中。

　愿共诸众生　　往生华藏海　　极乐净土中南无十佛刹微尘数须弥山形世界中诸佛道场一切海众南无十佛刹微尘数江河形世界诸佛道场一切海众南无十佛刹微尘数回转形世界诸佛道场一切海众南无十佛刹微尘数漩流形世界诸佛道场一切海众南无十佛刹微尘数轮辋形世界诸佛道场一切海众南无十佛刹微尘数坛墠形世界诸佛道场一切海众南无十佛刹微尘数树林形世界诸佛道场一切海众南无十佛刹微尘数楼观形世界诸佛道场一切海众南无十佛刹微尘数尸罗幢形世界诸佛道场一切海众南无十佛刹微尘数普方形世界诸佛道场一切海众南无十佛刹微尘数胎藏形世界诸佛道场一切海众南无十佛刹微尘数莲华形世界诸佛道场一切海众南无十佛刹微尘数佉勒迦形世界诸佛道场一切海众南无十佛刹微尘数种种众生形世界诸佛道场一切海众南无十佛刹微尘数佛相形世界诸佛道场一切海众南无十佛刹微尘数圆光形世界诸佛道场一切海众南无十佛刹微尘数云形世界诸佛道场一切海众南无十佛刹微尘数珠网形世界诸佛道场一切海众南无十佛刹微尘数门闼形世界诸佛道场一切海众南无十佛刹微尘数诸庄严具形世界诸佛道场一切海众南无如是等不可说佛刹微尘数世界中诸佛道场一切海众

　　三结眷属南无此一一世界各有十佛刹微尘数广大世界周匝围绕诸佛道场一切海众南无如是等不可说世界又复佛刹微尘数世界而为眷属诸佛道场一切海众

　　四彰所在南无此不可说佛刹微尘数香水海复有华光香水海及围绕此海香水河中诸佛道场一切海众

　十方尽归命　　灭罪增净信　　愿生华藏海
　极乐净土中

　　次六十四地狱忏悔

　　惟愿帝网无尽佛法僧宝。毗卢遮那如来。普贤文殊海会圣众。世出世神。慈悲本愿。放大光明。照于法会。证盟护念。哀愍摄受。我及一切众生海。自从无始。直至今时。业海无尽。帝网重重。一切地狱罪业。发露忏悔。

　　经律异相云。六十四地狱者。

　　一曰脚踏。先踏杀人。今为狱鬼所蹋。经二百岁。罪报忏悔。

　　二曰刀山。先杀众生。今受罪二百岁。罪报忏悔。

　　三曰审谛。生时瞋心骂人。以为鸟兽。五百岁中铁杵舂口。罪毕受生。人头鸟身。口常言罪。罪报忏悔。

　　四曰抱刀剑。生时自犯淫戒。又犯持戒人。罪报忏悔。

　　五曰沸沙。先以热灰覆众生上。罪报忏悔。

　　六曰沸井。井水常沸。先以恶心。用不净物。置井中。罪毕。百岁为井中虾蟆。罪报忏悔。

　　七曰灶牕。狱卒以人倒纳灶牕中。此女生时。以顾影衣曳他男子。罪报忏悔。

　　八曰哑鬼。狱卒常烧铁篦烙其舌。生时父母及师唤之不应。经二百岁。后生为哑人。罪报忏悔。

　　九曰热灰。广七百里满中热灰。此人生时。起淫欲心。就贞女宿。终不果遂。受罪二百岁。后生患疮及恐怖。罪报忏悔。

　　十曰沸屎。广三万里满中屎尿。驱人入中。昔赐人好食。嗔言如食不净。受罪五百岁。后复为猪。罪报忏悔。

　　十一曰䏺臭。纵广二千五百里满中脓血。此人生时。以不善心入圣人室。失气泄秽。受罪二百四十岁。后生贫贱人中。身体常臭。罪报忏悔。

　　十二曰不净。纵广千里满中涕唾。生时以慢心不净手。捻香供养大圣。后生人中常慢。罪报忏悔。

　　十三曰不净。六百里脓。生时以鼠屎狗食不净。投净食中。受罪二百岁。出生作狗。罪报忏悔。

　　十四曰常闇。生时以不善心。障佛光明。受罪七百岁。罪报忏悔。

　　十五曰□□。纵广四万里。恒被斫射。打剔推𥑐。此人生时。作五逆业。受罪动经劫数。若展转诸狱。故亦有劫数。也一万岁。罪报忏悔。

　　十六曰相杀。妇杀夫。夫杀妇。母杀儿。儿杀母。其人昔时杀他人父母。并杀众生父母及儿。后生人中。父母子孙皆悉早死。罪报忏悔。

　　十七曰斫身。恒为狱鬼所斫。先斫众生故。后生喜遭县官。罪报忏悔。

　　十八曰火车。此人由烧杀众生。后生被烧。罪报忏悔。

　　十九曰不识法。满中痴人。生时闻揵捶声。慢心而卧。后生边地。罪报忏悔。

　　二十曰铁𨫼。生时熬虾蟹故。后生短寿。罪报忏悔。

　　二十一曰饿鬼。身长四十里。腹如万斛篅。颈长十里。恒苦饥渴。口气常臭。见食化成火炭。饮成脓血。由食斋食不持斋。后八百世常作罗刹。罪报忏悔。

　　二十二曰。刚炭。生时盗心取他物。手捧刚炭。后生贫贱。为人所使。罪报忏悔。

　　二十三曰镬汤。生时恶心以热汤浇地虫。罪报忏悔。

　　二十四曰铁床。生时淫他妇人。逼犯持戒女人。男抱铜柱。女卧铁床。罪报忏悔。

　　二十五曰铁丸。由炮煮鸡鸭子。后生常苦迷荒。罪报忏悔。

　　二十六曰贡高高坐地狱。生时食他信施。自恃有德。起心贡高。罪报忏悔。

　　二十七曰。黑耳狱鬼。以刀节节支解。生时淫犯比丘。后生下贱女人之中。五百岁作黄门身。罪报忏悔。

　　二十八曰寒冰。生时掷众生致寒冻处。后生贫穷。常无衣服。罪报忏悔。

　　二十九曰石窟。满中烟火。生时恶心熏杀众生。罪报忏悔。

　　三十曰拳叉。狱鬼叉之。以嗔心[描-田+((ㄇ@人)/戍)]。㨝杀虮虱。罪报忏悔。

　　三十一曰磕山。以磕杀虮虱。后生短寿。罪报忏悔。

　　三十二曰热汤浇身。披着好衣诱他妇女。罪毕为鸟兽。罪报忏悔。

　　三十三曰。饿鬼身长三十里。咽下有臞。决脓食之。或见好食。众鬼竞夺。不得食之。由得他好食。不先上座食。后生贫穷。罪报忏悔。

　　三十四曰。饿鬼身长十里。或五里。身毛刚利。由悭不施食。实有言无。后生贫穷。多无饮食。罪报忏悔。

　　三十五曰恶狗。多诸恶狗。牙利如剑。狱鬼嗾狗。竞共啮之。生时唤狗啮杀众生。后得为人。喜被狗啮。罪报忏悔。

　　三十六曰。铁杙驱人履之。生时含毒看父母师长。后生毒蛇中。罪报忏悔。

　　三十七曰剥皮。鬼恒利刀剥其身皮。生时恶心剥人衣被。及剥众生皮。后生人中。常为人所剥夺。罪报忏悔。

　　三十八曰倒悬。狱卒悉取人倒悬。生时倒悬众生。罪报忏悔。

　　三十九曰畜生。狱鬼镕铜灌其口。生时具债抵而不还。后五百岁中。为人牛马奴婢。喜得鞭打。罪报忏悔。

　　四十曰耕身。狱鬼以铁犁耕身。生时耕地伤生。恶心称快。罪报忏悔。

　　四十一曰镞眼。狱鬼常以铁镞镞其眼。生时恶心恶眼看其父母。后生人中。眼常逋睛。罪报忏悔。

　　四十二曰刀兵。狱鬼斫射。此人生时嗔心相杀。后生人中。喜得斫射。罪报忏悔。

　　四十三曰割㓨。狱鬼生割其肉。此人生时。恶心割人肉。罪毕。为人喜得割㓨。罪报忏悔。

　　四十四曰铁磨。狱鬼以铁磨磨人。此人生时。以恶心磨杀诸虫。罪报忏悔。

　　四十五曰㩚弄。满中铁磨。狱鬼驱人入磨磨之。罪报忏悔。

　　四十六曰㩚弄。此人生时。见众生入㩚弄中。生恶心。我誓不救。后生人中。身体黄熟。罪报忏悔。

　　四十七曰石臼。狱卒驱入臼中捣之。此人生时。恶心捣杀众生。罪毕。为螺蚌。罪报忏悔。

　　四十八曰憍慢人头蛇身。此人生时。卧地诵经。罪报忏悔。

　　四十九曰水地狱。水停住不流。此人生时。抑人水中。没溺而死。罪报忏悔。

　　五十曰[怡-台+(屬-(厂-一))]𢡼。狱鬼以石压人头。此人生时。慢心使父母师长倚令其儿。出言不恭敬。罪报忏悔。

　　五十一曰铁棒。狱鬼常使其身棒铁。此人生时。以恶心杀虮虱。罪报忏悔。

　　五十二曰恐怖。常为牛头阿旁所怖。此人生时。常恐人故。罪报忏悔。

　　五十三曰铁杙。水底布铁杙。狱鬼驱人入水中。㓨身流血。生时嫉妒布杙伤人。罪报忏悔。

　　五十四曰饮镕铜。生时慢心学父母师长语。后常謇吃。罪报忏悔。

　　五十五曰铁镞。狱鬼以铁镞镞其眼。此人生时。恶心生㓨众生瞳子。罪毕。为盲人。罪报忏悔。

　　五十六曰铁叉。狱鬼以铁叉叉人。此人生时。恶心叉鱼及余众生。罪报忏悔。

　　五十七曰蛆虫。唼食人身。此人生时。嫉妒伤人及六畜。罪毕。为人身患恶疮。罪报忏悔。

　　五十八曰刀解手。狱鬼以利刀解其两手。此人生时。以慢心用不净手捉经。罪报忏悔。

　　五十九曰啼哭。狱鬼常来恐怖。令其啼哭。此人生时。常忧钱财。以营淫欲。后生为人。恒苦少财。罪报忏悔。

　　六十曰铁钩。狱鬼常以铁钩钩其身体。此人生时。钩杀众生。罪报忏悔。

　　六十一曰镕铜。狱鬼以洋铜灌其口。此人生时。恶心妄语两舌恶骂绮语。罪毕。为人口气常臭。罪报忏悔。

　　六十二曰镕铜。狱鬼以洋铜灌手。此人生时。心不敬道。以不净手。捉沙门衣。罪报忏悔。

　　六十三曰射身。狱鬼以箭射之。此人生时。恶心射杀众生。罪报忏悔。

　　六十四曰无择(梁言生终)。凡有五王者。一曰随王。二曰效王。三曰田王。四曰自然王。五曰众生王。皆发信心大乘誓顺。度地狱众生。诸地狱罪毕者。来入此中。断其昔行。作罪多少。舍地狱身。受中阴形。如三岁小儿。更随业行。从父母受生。如是等罪报忏悔。

　　我等为无明所覆。不识地狱业报。今遇道场。乃能觉知。归命毗卢遮那如来。及一切贤圣海众。烧香散华。地狱罪报。发露忏悔。不敢覆藏。由此因缘。我及法界众生海。一切地狱罪报。愿皆清净。

　　次忏悔灭罪印咒

　　唵萨栗末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念悉荡除　　如火焚枯草
　灭尽无有余

　我昔所造诸恶业　　皆由无始贪瞋痴
　从身语意之所生　　一切我今皆忏悔

　　忏悔已。至心归命礼本尊毗卢遮那佛。

　　○(白)众等听说经中无常偈

　壮色不停　　犹如奔马　　人命无常
　过逾山水　　今日虽存　　明亦难保
　云何纵心　　今住恶法　　云何恃怙
　而生骄慢　　犹如恶鬼　　伺求人过
　四大恶鬼　　亦复如是　　犹如朽宅
　垂崩之室　　我身亦尔　　云何起恶

　　大方广佛华严经海印道场十重行愿常遍礼忏仪卷第十一
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第十二

　　唐　兰山云岩慈恩寺护法国师行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第十二晌

　　次右旋十海中初五海会

　　一切恭敬敬礼无尽三宝。

　　是诸众等人各胡跪。严持香华。如法供养。愿此供海云。遍满十方界阿僧祇宝河。流出一切清净善法。阿僧祇宝海法水盈满。阿僧祇宝芬陀利华常出妙法芬陀利声。阿僧祇宝须弥山智慧山王秀出清净。阿僧祇八楞严妙宝宝线贯穿严净无比。阿僧祇净光宝常放无碍大智光明普照法界。阿僧祇宝铃铎更相扣击出妙音声。阿僧祇清净宝现诸菩萨具足充满。阿僧祇宝缯彩处处垂下色相光洁。阿僧祇妙宝幢众宝半月而为严饰。阿僧祇宝幢悉能普雨无量宝幡。阿僧祇宝带垂布空中庄严殊妙。阿僧祇宝敷具能生种种微妙细触。阿僧祇妙宝旋示现菩萨一切智眼。阿僧祇宝璎珞。一一璎珞百千菩萨上妙庄严。阿僧祇宝宫殿超过一切妙绝无比。阿僧祇宝庄严具金刚摩尼以为严饰。阿僧祇种种妙宝庄严具常现一切清净妙色。阿僧祇清净妙宝殊形异彩光鉴映彻。阿僧祇宝山以为垣墙周匝围绕清净无碍。阿僧祇宝香其香普熏一切世界。阿僧祇宝化事一一化事周遍法界。以如是等种种供养具常作供养。帝网重重。诸佛菩萨。贤圣海众。受此供养云。以为光明台。广于无边界。无量无尽。愿作佛事。

　　供养已。一切恭敬。

　　次奉施宝错

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持。名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]干吽

　　次运心供养印咒(以二手金刚合掌置于顶上应诵此咒)

　　唵(引)萨㗚末(二合)㗚达(二合)眉乌𠹌遏(二合)碇悉癹啰兮慢(引)遏遏捺竿莎(二合)诃

　　诵咒结印时。以心运想。水陆诸华无主所摄。遍满十方尽虚空界。及与人天妙涂香云。烧香灯明。幢幡宝盖。种种鼓乐歌舞妓唱。真珠罗网。悬宝铃。华鬘白拂。微妙磬铎。矜羯尼网。如意宝珠。衣服之云。天诸厨食。上妙香美。种种楼阁宝柱庄严。诸天严身。头冠璎珞。如是等云。行者运心。遍满虚空。以至诚心。如是供养。最为胜上。是发行者。以决定心而行此法。运心供养诸佛菩萨般若海会金刚天等。及诸业道无量贤圣。惟愿慈悲。降临此会。受我微供。

　　梵音赞佛

　如来普现身　　遍入于世间　　随众生乐欲
　显示神通力　　无住亦无去　　处处皆见佛
　光明靡不周　　名称悉远闻　　无体无住处
　亦无生可得　　无相亦无形　　所现皆如影

　　直言赞佛

　如日舒光照法界　　器坏水漏影随灭
　最胜智日亦如是　　众生无信见涅槃
　如人世间作火事　　于一城邑或时息
　人中最胜遍法界　　化事讫处亦终尽
　幻时现身一切刹　　能事毕处则便谢
　如来化讫亦复然　　于诸国土常见佛
　佛有三昧名不动　　化众生讫入此定
　一念身放无量光　　光出莲华华有佛
　佛身无数等法界　　有福众生所能见
　如是无数一一身　　寿终庄严皆具足
　如无生性佛出兴　　如无灭性佛涅槃
　言辞譬喻悉皆断　　一切义成无与等南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住琰魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　次东离垢𦦨藏香水海

　　经云尔时普贤菩萨(至)佛号普照虚空灯。

　愿共诸众生　　往生华藏海　　极乐净土中

　　○初能持刹种南无次有不可说佛刹微尘数世界有离垢𦦨藏香水海出一切香摩尼王妙庄严大莲华遍照刹旋世界种中诸佛道场一切海众

　十方尽归命　　灭罪增净信　　愿生华藏海
　极乐净土中

　　○次所持世界南无此中最下方宫殿庄严幢世界眉间光遍照佛道场一切海众南无一佛刹微尘世界周匝围绕诸佛道场一切海众南无此上过佛刹微尘数世界德华藏世界一切无边法海慧佛道场一切海众南无二佛刹微尘数世界周匝围绕诸佛道场一切海众南无此上过佛刹微尘数世界善变化妙香轮世界功德相光普照佛道场一切海众南无三佛刹微尘数世界周匝围绕诸佛道场一切海众南无此上过佛刹微尘数世界妙色光明世界善眷属出兴遍照佛道场一切海众南无四佛刹微尘数世界周匝围绕诸佛道场一切海众南无此上过佛刹微尘数世界善盖覆世界法喜无尽慧佛道场一切海众南无五佛刹微尘数世界周匝围绕诸佛道场一切海众南无此上过佛刹微尘数世界尸利华光轮世界清净普光明佛道场一切海众南无六佛刹微尘数世界周匝围绕诸佛道场一切海众南无此上过佛刹微尘数世界宝莲华庄严世界功德华清净眼佛道场一切海众南无七佛刹微尘数世界周匝围绕诸佛道场一切海众南无此上过佛刹微尘数世界无垢𦦨庄严世界慧力无能胜佛道场一切海众南无八佛刹微尘数世界周匝围绕诸佛道场一切海众南无此上过佛刹微尘数世界妙梵音世界广大目如空中净月佛道场一切海众南无九佛刹微尘数世界周匝围绕诸佛道场一切海众南无此上过佛刹微尘数世界微尘数音声世界金色须弥灯佛道场一切海众南无十佛刹微尘数世界周匝围绕诸佛道场一切海众南无此上过佛刹微尘数世界宝色庄严世界回照法界光明智佛道场一切海众南无十一佛刹微尘数世界匝周围绕诸佛道场一切海众南无此上过佛刹微尘数世界金色妙光世界宝灯普照幢佛道场一切海众南无十二佛刹微尘数世界周匝围绕诸佛道场一切海众南无此上过佛刹微尘数世界遍照光明轮世界莲华𦦨遍照佛道场一切海众南无十三佛刹微尘数世界周匝围绕诸佛道场一切海众南无此上过佛刹微尘数世界宝藏庄严世界无尽福开敷华佛道场一切海众南无十四佛刹微尘数世界周匝围绕诸佛道场一切海众南无此上过佛刹微尘数世界如镜像普现世界甘露音佛道场一切海众南无十五佛刹微尘数世界周匝围绕诸佛道场一切海众南无此上过佛刹微尘数世界旃檀月世界最胜法无等智佛道场一切海众南无十六佛刹微尘数世界周匝围绕诸佛道场一切海众南无此上过佛刹微尘数世界离垢光明世界遍照虚空光明音佛道一切海众南无十七佛刹微尘数世界周匝围绕诸佛道场一切海众南无此上过佛刹微尘数世界妙华庄严世界普现胜光明佛道场一切海众南无十八佛刹微尘数世界周匝围绕诸佛道场一切海众南无此上过佛刹微尘数世界胜音庄严世界无边功德称普光明佛道场一切海众南无十九佛刹微尘数世界周匝围绕诸佛道场一切海众南无此上过佛刹微尘数世界高胜灯世界普照虚空灯佛道场一切海众南无二十佛刹微尘数世界周匝围绕诸佛道场一切海众南无如是等有不可说佛刹微尘数世界诸佛道场一切海众

　十方尽归命　　灭罪增净信　　愿生华藏海
　极乐净土中

　　第二无尽光明轮香水海

　　经云诸佛子此离垢𦦨藏香水海(至)号法界净光明。

　愿共诸众生　　往生华藏海　　极乐净土中

　　○初能持刹种南无次有不可说佛刹微尘数世界中有无尽光明轮香水海佛幢庄严世界种中诸佛道场一切海众

　十方尽归命　　灭罪增净信　　愿生华藏海
　极乐净土中

　　○次所持世界南无此中最下方爱见华世界莲华光欢喜面佛道场一切海众南无佛刹微尘数世界周匝围绕诸佛道场一切海众南无此上过佛刹微尘数世界妙音世界须弥宝灯佛道场一切海众南无此上过佛刹微尘数世界众宝庄严光世界法界音声幢佛道场一切海众南无此上过佛刹微尘数世界香藏金刚世界光明音佛道场一切海众南无此上过佛刹微尘数世界净妙音世界最胜精进力佛道场一切海众南无此上过佛刹微尘数世界宝莲华庄严世界法城云雷音佛道场一切海众南无此上过佛刹微尘数世界与安乐世界大名称智慧灯佛道场一切海众南无此上过佛刹微尘数世界无垢网世界师子光功德海佛道场一切海众南无此上过佛刹微尘数世界华林幢遍照世界大智莲华光佛道场一切海众南无此上过佛刹微尘数世界无量庄严世界普眼法界幢佛道场一切海众南无此上过佛刹微尘数世界普光明宝庄严世界胜智大商主佛道场一切海众南无此上过佛刹微尘数世界华王世界月光幢佛道场一切海众南无此上过佛刹微尘数世界离垢藏世界清净觉佛道场一切海众南无此上过佛刹微尘数世界宝光明世界一切智虚空灯佛道场一切海众南无此上过佛刹微尘数世界出生宝璎珞世界诸度福海相光明佛道场一切海众南无此上过佛刹微尘数世界妙轮遍覆世界调伏一切染着心令欢喜佛道场一切海众南无此上过佛刹微尘数世界宝华幢世界广博功德音大名称佛道场一切海众南无此上过佛刹微尘数世界无量庄严世界平等智光明功德海佛道场一切海众南无此上过佛刹微尘数世界无尽光庄严幢世界法界净光明佛道场一切海众南无如是等有不可说佛刹微尘数世界诸佛道场一切海众

　十方尽归命　　灭罪增净信　　愿生华藏海
　极乐净土中

　　第三金刚宝𦦨光香水海

　　经云诸佛子此无尽光明轮(至)佛号大变化光明网。

　愿共诸众生　　往生华藏海　　极乐净土中

　　○初能持刹种南无次有不可说佛刹微尘数世界中有金刚宝𦦨光香水海佛光庄严藏世界种中诸佛道场一切海众

　十方尽归命　　灭罪增净信　　愿生华藏海
　极乐净土中

　　○次所持世界南无此中最下方宝𦦨莲华世界无垢宝光明佛道场一切海众南无佛刹微尘数世界周匝围绕诸佛道场一切海众南无此上过佛刹微尘数世界光𦦨藏世界无碍自在智慧光佛道场一切海众南无此上过佛刹微尘数世界宝轮妙庄严世界一切宝光明佛道场一切海众南无此上过佛刹微尘数世界旃檀树华幢世界清净智光明佛道场一切海众南无此上过佛刹微尘数世界佛刹妙庄严世界广大欢喜音佛道场一切海众南无此上过佛刹微尘数世界妙光庄严世界法界自在智佛道场一切海众南无此上过佛刹微尘数世界无边相世界无碍智佛道场一切海众南无此上过佛刹微尘数世界𦦨云幢世界演说不退轮佛道场一切海众南无此上过佛刹微尘数世界众宝庄严清净轮世界离垢华光明佛道场一切海众南无此上过佛刹微尘数世界广大出离世界无碍智日眼佛道场一切海众南无此上过佛刹微尘数世界妙庄严金刚座世界法界智大光明佛道场一切海众南无此上过佛刹微尘数世界智慧普庄严世界智炬光明王佛道场一切海众南无此上过佛刹微尘数世界莲华池深妙音世界一切智普照佛道场一切海众南无此上过佛刹微尘数世界种种色光明世界普光华王云佛道场一切海众南无此上过佛刹微尘数世界妙宝幢世界功德光佛道场一切海众南无此上过佛刹微尘数世界摩尼华毫相光世界普音云佛道场一切海众南无此上过佛刹微尘数世界甚深海世界十方众生主佛道场一切海众南无此上过佛刹微尘数世界须弥光世界法界普智音佛道场一切海众南无此上过佛刹微尘数世界金莲华世界福德藏普光明佛道场一切海众南无此上过佛刹微尘数世界宝庄严藏世界大变化光明网佛道场一切海众南无如是等有不可说佛刹微尘数世界诸佛道场一切海众

　十方尽归命　　灭罪增净信　　愿生华藏海
　极乐净土中

　　第四帝青宝庄严香水海

　　经云诸佛子此金刚宝𦦨(至)佛号解脱精进日。

　愿共诸众生　　往生华藏海　　极乐净土中

　　○初能持刹种南无次有不可说佛刹微尘数世界中有帝青宝庄严香水海光照十方妙庄严世界种中诸佛道场一切海众

　十方尽归命　　灭罪增净信　　愿生华藏海
　极乐净土中

　　○次所持世界南无此中最下方十方无尽色藏轮世界莲华眼光明遍照佛道场一切海众南无佛刹微尘数世界周匝围绕诸佛道场一切海众南无此上过佛刹微尘数世界净妙庄严藏世界无上慧大师子佛道场一切海众南无此上过佛刹微尘数世界出现莲华座世界遍照法界光明王佛道场一切海众南无此上过佛刹微尘数世界宝幢音世界大功德普名称佛道场一切海众南无此上过佛刹微尘数世界金刚宝庄严藏世界莲华日光明佛道场一切海众南无此上过佛刹微尘数世界因陀罗华月世界法自在智慧幢佛道场一切海众南无此上过佛刹微尘数世界妙轮藏世界大喜清净音佛道场一切海众南无此上过佛刹微尘数世界妙音藏世界大力善商主佛道场一切海众南无此上过佛刹微尘数世界清净月世界须弥光智慧力佛道场一切海众南无此上过佛刹微尘数世界无边庄严相世界方便愿净月光佛道场一切海众南无此上过佛刹微尘数世界妙华音世界法海大愿音佛道场一切海众南无此上过佛刹微尘数世界一切宝庄严世界功德宝光明相佛道场一切海众南无此上过佛刹微尘数世界一切宝庄严世界功德宝光明相佛道场一切海众南无此上过佛刹微尘数世界坚固地世界美音最胜天佛道场一切海众南无此上过佛刹微尘数世界普光善化世界大精进寂静慧佛道场一切海众南无此上过佛刹微尘数世界善守护庄严行世界见者生欢喜佛道场一切海众南无此上过佛刹微尘数世界旃檀宝华藏世界甚深不可动智慧光遍照佛道场一切海众南无此上过佛刹微尘数世界现种种色相海世众普放不思议胜义王光明佛道场一切海众南无此上过佛刹微尘数世界化现十方大光明世界胜功德威光无与等佛道场一切海众南无此上过佛刹微尘数世界须弥云幢世界极净光明眼佛道场一切海众南无此上过佛刹微尘数世界莲华遍照世界解脱精进日佛道场一切海众南无如是等有不可说佛刹微尘数世界诸佛道场一切海众

　十方尽归命　　灭罪增净信　　愿生华藏海
　极乐净土中

　　第五金刚轮庄严底香水海

　　经云诸佛子此帝青宝庄严(至)佛号最胜觉神通王。

　愿共诸众生　　往生华藏海　　极乐净土中

　　○初能持刹种南无次有不可说佛刹微尘数世界中有金刚轮庄严底香水海妙间错因陀罗网世界种中诸佛道场一切海众

　十方尽归命　　灭罪增净信　　愿生华藏海
　极乐净土中

　　○次所持世界南无此中最下方莲华网世界法身普觉慧佛道场一切海众南无佛刹微尘数世界周匝围绕诸佛道场一切海众南无此上过佛刹微尘数世界无尽日光明世界最胜大觉慧佛道场一切海众南无此上过佛刹微尘数世界普放妙光明世界大福云无尽力佛道场一切海众南无此上过佛刹微尘数世界树华幢世界无边智法界音佛道场一切海众南无此上过佛刹微尘数世界真珠盖世界波罗蜜师子频申佛道场一切海众南无此上过佛刹微尘数世界无边音世界一切智妙觉慧佛道场一切海众南无此上过佛刹微尘数世界普见树峰世界普现众生前佛道场一切海众南无此上过佛刹微尘数世界师子帝网光世界无垢日金色光焰云佛道场一切海众南无此上过佛刹微尘数世界众宝间错世界帝幢最胜慧佛道场一切海众南无此上过佛刹微尘数世界无垢光明地世界一切力清净月佛道场一切海众南无此上过佛刹微尘数世界恒出叹佛功德音世界如虚空普觉慧佛道场一切海众南无此上过佛刹微尘数世界高焰藏世界化现十方大云幢佛道场一切海众南无此上过佛刹微尘数世界光严道场世界无等智遍照佛道场一切海众南无此上过佛刹微尘数世界出生一切宝庄严世界广度众生神通王佛道场一切海众南无此上过佛刹微尘数世界光严妙宫殿世界一切义成广大慧佛道场一切海众南无此上过佛刹微尘数世界离尘寂静世界不唐现佛道场一切海众南无此上过佛刹微尘数世界摩尼华幢世界悦意吉祥音佛道场一切海众南无此上过佛刹微尘数世界普云藏世界最胜觉神通王佛道场一切海众南无如是等有不可说佛刹微尘数世界诸佛道场一切海众

　十方尽归命　　灭罪增净信　　愿生华藏海
　极乐净土中

　　次十习六报忏悔

　　惟愿帝网无尽佛法僧宝。毗卢遮那如来。普贤文殊海会圣众。世出世神。慈悲本愿。放大光明。照于法会。证盟护念。哀愍摄受。愿我及一切众生海。自从无始。至于今时。业海无尽。帝网重重。十习六报。一切罪障。发露忏悔。

　　楞严经云。阿难。一切众生实本真净。因彼妄见。有妄习生。因此分开内分外分。阿难。内分即是众生分内。因诸爱染。发起无明妄情。情积不休。能生爱水。是故众生心忆珍羞。口中水出。心忆前人或怜或恨。目中泪盈。贪求财宝。心发爱涎。举体光润。心着行淫。男女二根自然流液。阿难。诸爱虽别。流结是同。润湿不升。自然从坠。此名内分。阿难。外分即是众生分外。因诸渴仰。发明虚想。想积不休。能生胜气。是故众生心持禁戒。举身轻清。心持咒印。顾盻雄毅。心欲生天。梦想飞举。心存佛国。圣境冥现。事善知识。自轻身命。阿难。诸想虽别。轻举是同。飞动不沈。自然超越。此名外分。阿难。一切世间生死相续。生从顺习。死从变流。临命终时。未舍暖触。一生善恶俱时顿现。死逆生顺。二习相交。纯想即飞。必生天上。若飞心中兼福兼慧及与净愿。自然心开。见十方佛。一切净土随愿往生。情少想多。轻举非远。即为飞仙。大力鬼王。飞行夜叉。地行罗刹。游于四天。所去无碍。其中若有善愿善心。护持我法。或护禁戒。随持戒人。或护神咒。随持咒者。或护禅定。保绥法忍。是等亲住如来座下○情想均等。不飞不坠。生于人间。想明斯聪。情幽斯钝。罪报忏悔○情多想少。流入横生。重为毛群。轻为羽族。罪报忏悔○七情三想。沉下水轮。生于火际。受气猛火。身为饿鬼。常被火烧。水能害己。无食无饮。经百千劫。罪报忏悔○九情一想。下洞火轮。身入风火二交过地。轻生有间。重生无间。二种地狱。罪报忏悔○纯情即沈。入阿鼻狱。若沉心中。有谤大乘。毁佛禁戒。诳妄说法。虚食信施。滥膺恭敬。五逆十重。更生十方阿鼻地狱。循造罪业。虽则自招。众同分中兼有元地。罪报忏悔。

　　阿难。此等皆是彼诸众生自业所感。造十习因。受六交报。云何十因。阿难。一者。淫习交接。发于相磨。研磨不休。如是故有大猛火光。于中发动。如人以手自相摩触。暖相现前。二习相然。故有铁床铜柱诸事。是故十方一切如来。色目行淫。同名欲火。菩萨见欲。如避火坑。罪报忏悔。

　　二者。贪习交计。发于相吸。吸揽不止。如是故有积寒坚冰。于中冻裂。如人以口吸缩风气。有冷触生。二习相陵。故有吒吒波波罗罗青赤白莲寒冰等事。是故十方一切如来。色目多求。同名贪水。菩萨见贪。如避瘴海。罪报忏悔。

　　三者。慢习交凌。发于相恃。驰流不息。如是故有腾逸奔波。积波为水。如人口舌自相绵味因而水发。二习相鼓。故有血河灰河热沙毒海镕铜灌吞诸事。是故十方一切如来。色目我慢。名饮痴水。菩萨见慢。如避巨溺。罪报忏悔。

　　四者。瞋习交冲。发于相忤。忤结不息。心热发火。铸气为金。如是故有刀山铁捆剑树剑轮斧钺枪锯。如人衔冤杀气飞动。二习相击。故有宫割斩斫剉㓨捶击诸事。是故十方一切如来。色目瞋恚。名利刀剑。菩萨见瞋。如避诛戮。罪报忏悔。

　　五者。诈习交诱。发于相调。引起不住。如是故有纯木绞校。如水浸田草木生长。二习相延。故有杻械枷锁鞭杖檛棒诸事。是故十方一切如来。色目奸伪。同名谗贼。菩萨见诈。如畏豺狼。罪报忏悔。

　　六者。诳习交欺。发于相罔。诬罔不止。飞心造奸。如是故有尘土屎尿秽污不净。如尘随风。各无所见。二习相加。故有没溺腾掷飞坠漂沦诸事。是故十方一切如来。色目欺诳。同名劫杀。菩萨见诳。如践蛇虺。罪报忏悔。

　　七者。怨习交嫌。发于衔恨。如是故有飞石投礰匣贮车槛瓮盛囊扑。如阴毒人怀抱畜恶。二习相吞。故有投掷擒捉击射抛撮诸事。是故十方一切如来。色目冤家。同名害鬼。菩萨见怨。如饮鸩酒。罪报忏悔。

　　八者。见习交明。如萨迦耶见戒禁取邪悟诸业。发于违拒。出生相反。如是故有王使王吏证执文籍。如行路人来往相见。二习相交。故有勘问权诈拷讯推鞠察访披究照明善恶童子手执文簿辞辩诸事。是故十方一切如来。色目恶见。同名见坑。菩萨见诸虚妄遍执。如临毒壑。罪报忏悔。

　　九者。枉习交加。发于诬谤。如是故有合山合石碾硙耕磨。如谗贼人逼枉良善。二习相排。故有压捺捶按蹙漉衡度诸事。是故十方一切如来色目怨谤。同名谗虎。菩萨见枉。如遭霹雳。罪报忏悔。

　　十者。讼习交諠。发于藏覆。如是故有鉴见照烛。如于日中不能藏隐。二习相陈。故有恶友业镜火珠披露宿业对验诸事。是故十方一切如来色目藏覆。同名阴贼。菩萨见覆。如戴高山。履于巨海。罪报忏悔。

　　云何六报。阿难。一切众生六识造业。所招恶报。从六根出。云何恶报从六根出。一者。见报招引恶果。此见业交。则临终时。先见猛火满十方界。亡者神识飞坠乘烟。入无间狱。发明二相。一者。明见。则能遍见种种恶物生无量畏。二者。暗见。寂然不见生无量恐。如是见火烧见能为热砂热灰。烧听能为镬汤洋铜。烧息能为黑烟紫焰。烧味能为焦丸铁糜。烧触能为热灰炉炭。烧心能生星火迸洒煽鼓空界。罪报忏悔。

　　二者。闻报招引恶果。此闻业交。则临终时。先见波涛。没溺天地。亡者神识降注乘流。入无间狱。发明二相。一者。开听。听种种闹。精神愗乱。二者。闭听。寂无所闻。幽魄沉没。如是闻波。注闻则能为责为诘。注见则能为雷为吼为恶毒气。注息则能为雨为雾。洒诸毒虫。周满身体。注味则能为脓为血。种种杂秽。注触则能为畜为鬼为粪为尿。注意则能为电为雹。摧碎心魄。罪报忏悔。

　　三者。嗅报招引恶果。此嗅业交。则临终时。先见毒气充塞远近。亡者神识从地涌出。入无间狱。发明二相。一者。通闻。被诸恶气。熏极心扰。二者。塞闻。气掩不通。闷绝于地。如是嗅气。冲息则能为质为履。冲见则能为火为炬。冲闻则能为没为溺。为洋为沸。冲味则能为馁为爽。冲触则能为绽为烂。为大肉山。有百千眼。无量唼食。冲思则能为灰为瘴。为飞砂礰。击碎身体。罪报忏悔。

　　四者。味报招引恶果。此味业交。则临终时。先见铁网猛𦦨炽裂。周覆世界。亡者神识下透挂网。倒悬其头。入无间狱。发明二相。一者。吸气。结成寒冰。冻裂身肉。二者。吐气。飞为猛火。焦烂骨随。如是尝味。历尝则能为承为忍。历见则能为然金石。历听则能为利兵刃。历息则能为大铁笼。弥覆国土。历触则能为弓为箭。为弩为射。历思则能为飞热铁。从空雨下。罪报忏悔。

　　五者。触报招引恶果。此触业交。则临终时。先见大山四面来合。无复出路。亡者神识见大铁城火蛇火狗虎狼师子。牛头狱卒。马头罗刹。手持枪槊。驱入城门。向无间狱。发明二相。一者。合触。合山逼体。骨肉血溃。二者。离触。刀剑触身。心肝屠裂。如是合触。历触则能为道为观。为听为案。历见则能为烧为热。历听则能为撞为击。为剚为射。历息则能为括为袋。为拷为缚。历尝则能为耕为钳。为斩为截。历思则能为坠为飞。为煎为炙。罪报忏悔。

　　六者。思报招引恶果。此思业交。则临终时。先见恶风吹坏国土。亡者神识被吹上空。旋落乘风。堕无间狱。发明二相。一者。不觉。迷极则荒奔走不息。二者。不迷。觉知则苦无量煎烧。痛深难忍。如是邪思。结思则能为方为所。结见则能为鉴为证。结听则能为大合石。为冰为霜。为土为雾。结息则能为大火车火船火槛。结尝则能为大叫唤。为悔为泣。结触则能为大为小。为一日中万死万生。为偃为仰。罪报忏悔。

　　阿难。是名地狱十因六果。皆是众生迷妄所造。若诸众生恶业圆造。入阿鼻狱。受无量苦。经无量劫。六根各造。及被所作。兼境兼根。是人则入八无间狱。身口意三作杀盗淫。是人则入十八地狱。三业不兼。中间或为一杀一盗。是人则入三十六地狱。见见一根。单犯一业。是人则入一百八地狱。由是众生别作别造。于世界中。入同分地。妄想发生。非本来有。罪报忏悔。

　　复次阿难。是诸众生非破律仪。犯菩萨戒。毁佛涅槃。诸余杂业历劫烧然。后还罪毕。受诸鬼形。若于本因。贪物为罪。是人罪毕。遇物成形。名无怪鬼。罪报忏悔○贪色为罪。是人罪毕。遇风成形。名为魃鬼。罪报忏悔○贪惑为罪。是人罪毕。遇畜成形。名为魅鬼。罪报忏悔○贪恨为罪。是人罪毕。遇虫成形。名为蛊毒鬼。罪报忏悔○贪忆为罪。是人罪毕。遇衰成形。名为厉鬼。罪报忏悔○贪傲为罪。是人罪毕。遇气成形。名为饿鬼。罪报忏悔○贪罔为罪。是人罪毕。遇幽成形。名为魇鬼。罪报忏悔○贪明为罪。是人罪毕。遇精成形。名为魍魉鬼。罪报忏悔○贪成为罪。是人罪毕。遇明成形。名为役使鬼。罪报忏悔○贪党为罪。是人罪毕。遇人成形。名传送鬼。罪报忏悔。

　　阿难。是人皆以纯情坠落。业火烧干。上出为鬼。此等皆是自妄想业之所招引。若悟菩提。则妙圆明。本无所有。罪报忏悔。

　　复次阿难鬼业既尽。则情与想二俱成空。方于世间。与元负人。怨对相值。身为畜生。酬其宿债。物怪之鬼物销报尽。生于世间。多为袅类。罪报忏悔○风魃之鬼风销报尽。生于世间。多为咎征一切异类。罪报忏悔○畜魅之鬼畜死报尽。生于世间。多为狐类。罪报忏悔○虫蛊之鬼蛊灭报尽。生于世间。多为毒类。罪报忏悔○衰疠之鬼衰穷报尽。生于世间。多为蛔类。罪报忏悔○受气之鬼气消报尽。生于世间。多为食类。罪报忏悔○绵幽之鬼幽消报尽。生于世间。多为服类。罪报忏悔○和精之鬼和消报尽。生于世间。多为应类。罪报忏悔○明灵之鬼明灭报尽。生于世间。多为休征一切诸类。罪报忏悔○依人之鬼人亡报尽。生于世间。多为循类。罪报忏悔。

　　阿难。是等皆以业火干枯。酬其宿债。旁为畜生。此等亦皆自虚妄业之所招引。若悟菩提。则此妄缘。本无所有。如汝所言。宝莲香等。及琉璃王。善星比丘。如是恶业。本自发明。非从天降。亦非地出。亦非人与。自妄所招。还自来受。菩提心中皆为虚浮妄想凝结。罪报忏悔。

　　复告阿难。从是畜生。酬还先债。若彼酬者。分越所酬。此等众生还复为人。反征其剩。如彼有力。兼有福德。则于人中不舍人身。酬还彼力。若无福者。还为畜生。偿彼余值阿难当知。若用钱物。或役其力。偿足自停。如其中间杀彼身命或食其肉。如是乃至经微尘劫。相食相诛。犹如转轮。互为高下。无有休息。除奢摩他及佛出世不可停寝。汝今应知。彼枭伦者酬足复形。生人道中。参合顽类。罪报忏悔○彼咎征者酬足复形。生人道中。参合愚类。罪报忏悔○彼狐伦者酬足复形。生人道中。参于庸类。罪报忏悔○彼毒伦者酬足复形。生人道中。参合很类。罪报忏悔○彼蛔伦者酬足复形。生人道中。参合微类。罪报忏悔○彼食伦者酬足复形。生人道中。参合柔类。罪报忏悔○彼服伦者酬足复形。生人道中。参合劳类。罪报忏悔○彼应伦者酬足复形。生人道中。参合文类。罪报忏悔○彼休征者酬足复形。生人道中。参合明类。罪报忏悔○彼诸循伦酬足复形。生人道中。参合达类。罪报忏悔。

　　阿难。是等皆以宿债毕酬。复形人道。皆无始来。业计颠倒。相生相杀。不遇如来。不闻正法。于尘劳中。法尔轮转。此辈名为可怜愍者。罪报忏悔。

　　我等为无明所覆。不识恶报罪因。今遇道场。方能觉知。归命毗卢遮那如来。及一切贤圣海众。烧香散华。重恶罪报。发露忏悔。不敢覆藏。由此因缘。我及法界众生海恶业重罪。愿皆清净。

　　次忏悔灭罪印咒

　　唵萨栗末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念悉荡除　　如火焚枯草
　灭尽无有余

　我昔所造诸恶业　　皆由无始贪瞋痴
　从身语意之所生　　一切我今皆忏悔

　　忏悔已。至心归命礼本尊毗卢遮那佛。

　　○(白)众等听说经中无常偈

　若人行放逸　　如毒及如火　　作放逸众生
　命终受苦恼　　若人不放逸　　所至应敬礼
　能至寂灭处　　永离诸放逸

　　大方广佛华严经海印道场十重行愿常遍礼忏仪卷第十二
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第十三

　　唐　兰山云岩慈恩寺护法国师一行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第十三晌

　　次右旋十海中后五海会

　　一切恭敬敬礼无尽三宝。

　　是诸众等人各胡跪。严持香华。如法供养。愿此供海云。遍满十方界。悉能惠施一切器物。所谓黄金器盛满杂宝。白银器盛众妙宝。琉璃器盛种种宝。颇梨器盛满无量宝庄严具。车渠器盛赤真珠。玛瑙器盛满珊瑚摩尼宝珠。白玉器盛众美食。旃檀器盛天衣服。金刚器盛众妙香华。无量无数种种宝器盛无量无数种种宝。以如是等诸宝器。具种种供物。常作供养。帝网重重。诸佛菩萨贤圣海众。受此供养云。以为光明台。广于无边界。无量无尽。愿作佛事。

　　供养已。一切恭敬。

　　次奉施宝错

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺麻英吽

　　宝错经云。有一总持。名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次供养总持

　　捺么啰得捺(二合)得啰(二合)也(引)也捺么末(重)遏斡碇末日啰(二合)萨啰不啰(二合)麻㗚怛(二合)祢怛达遏怛也哑㗚曷(二合)碇萨灭屹三(二合)莫捺(重引)也怛涅达唵末𠷌啰(二合)末𠷌啰麻曷(引)末𠷌啰(二合)麻曷(引)碇拶末𠷌呤麻曷(引)眉㗚也(二合)末𠷌啰(二合)麻曷磨溺(重)即(舌腭)怛末𠷌哩(二合)磨曷磨溺慢伸当巴珊葛啰麻捺也末𠷌哩(二合)萨㗚末(二合)葛㗚麻(二合)哑斡啰捺(舌腭)眉商[口*捺]捺末𠷌啰(二合)莎(引)曷(引)

　　梵音赞佛

　世间如是身　　诸佛身亦然　　了知其自性
　是则说名佛　　如来普知见　　明了一切法
　佛法及菩提　　二俱不可得　　导师无来去
　亦复无所住　　远离诸颠倒　　是名等正觉

　　直言赞佛

　　如来眉间有大人相。名遍法界光明云。摩尼宝华以为庄严。放大光明。具众宝色。犹如日月。洞彻清净。其光普照十方国土。显现一切佛身。复出妙音宣唱法海。乃至如来左足指端有大人相。名现一切佛体变化云。不思议佛光照月𦦨普香摩尼宝𦦨轮以为庄严。放众宝色清净光明。充满一切诸世界海。于中示现一切诸佛及诸菩萨。演说一切诸佛法海。毗卢遮那如来有如是等十华藏世界海微尘数大人相。一一身分众宝妙相以为庄严。南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住琰魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命礼大方广佛华严经本尊毗卢遮那佛

　十方尽归命　　灭罪增净信　　愿生华藏海
　极乐净土中

　　第六莲华因陀罗网香水海

　　经云诸佛子此金刚轮(至)佛号遍照世间最胜音。

　愿共诸众生　　往生华藏海　　极乐净土中

　　○初能持刹种南无次有不可说佛刹微尘数世界有莲华因陀罗网香水海普现十方影世界种中诸佛道场一切海众

　十方尽归命　　灭罪增净信　　愿生华藏海
　极乐净土中

　　○次所持世界南无此中最下方众生海宝光明世界不思议功德遍照月佛道场一切海众南无佛刹微尘数世界周匝围绕诸佛道场一切海众南无此上过佛刹微尘数世界妙香轮世界无量力幢佛道场一切海众南无此上过佛刹微尘数世界妙光轮世界法界光音觉悟慧佛道场一切海众南无此上过佛刹微尘数世界吼声摩尼幢世界莲华光恒垂妙臂佛道场一切海众南无此上过佛刹微尘数世界极坚固轮世界不退转功德海光明佛道场一切海众南无此上过佛刹微尘数世界众行光庄严世界一切智普胜尊佛道场一切海众南无此上过佛刹微尘数世界师子座遍照世界师子光无量力觉慧佛道场一切海众南无此上过佛刹微尘数世界宝𦦨庄严世界一切法清净智佛道场一切海众南无此上过佛刹微尘数世界无量灯世界无忧相佛道场一切海众南无此上过佛刹微尘数世界常闻佛音世界自然胜威光佛道场一切海众南无此上过佛刹微尘数世界清净变化世界金莲华光明佛道场一切海众南无此上过佛刹微尘数世界普入十方世界观法界频申慧佛道场一切海众南无此上过佛刹微尘数世界炽然𦦨世界光𦦨树紧那罗王佛道场一切海众南无此上过佛刹微尘数世界香光遍照世界香灯善化王佛道场一切海众南无此上过佛刹微尘数世界无量华聚轮世界普现佛功德佛道场一切海众南无此上过佛刹微尘数世界众妙普清净世界一切法平等神通王佛道场一切海众南无此上过佛刹微尘数世界金光海世界十方自在大变化佛道场一切海众南无此上过佛刹微尘数世界真珠华藏世界法界宝光明不可思议慧佛道场一切海众南无此上过佛刹微尘数世界帝释须弥师子座世界胜力光佛道场一切海众南无此上过佛刹微尘数世界无边宝普照世界遍照世间最胜音佛道场一切海众南无如是等有不可说佛刹微尘数世界诸佛道场一切海众

　十方尽归命　　灭罪增净信　　愿生华藏海
　极乐净土中

　　第七积集宝香藏水海

　　经云诸佛子此莲华因陀罗网(至)佛号示现无畏云。

　愿共诸众生　　往生华藏海　　极乐净土中

　　○初能持刹种南无次有不可说佛刹微尘数世界中积集宝香藏香水海一切威德庄严世界种中诸佛道场一切海众

　十方尽归命　　灭罪增净信　　愿生华藏海
　极乐净土中

　　○次所持世界南无此中最下方种种出生世界莲华眼佛道场一切海众南无佛刹微尘数世界周匝围绕诸佛道场一切海众南无此上过佛刹微尘数世界喜见音世界生喜乐佛道场一切海众南无此上过佛刹微尘数世界宝庄严幢世界一切智佛道场一切海众南无此上过佛刹微尘数世界多罗华普照世界无垢寂妙音佛道场一切海众南无此上过佛刹微尘数世界变化光世界清净空智慧月佛道场一切海众南无此上过佛刹微尘数世界众妙间错世界开示福德海密云相佛道场一切海众南无此上过佛刹微尘数世界一切庄严具妙音声世界欢喜云佛道场一切海众南无此上过佛刹微尘数世界莲华池世界名称幢佛道场一切海众南无此上过佛刹微尘数世界一切宝庄严世界频申观察眼佛道场一切海众南无此上过佛刹微尘数世界净妙华世界无尽金刚智佛道场一切海众南无此上过佛刹微尘数世界莲华庄严城世界日藏眼普光明佛道场一切海众南无此上过佛刹微尘数世界无量树峰世界一切法雷音佛道场一切海众南无此上过佛刹微尘数世界日光明世界开示无量智佛道场一切海众南无此上过佛刹微尘数世界依止莲华叶世界一切福德山佛道场一切海众南无此上过佛刹微尘数世界风普持世界日曜根佛道场一切海众南无此上过佛刹微尘数世界光明显现世界身光普照佛道场一切海众南无此上过佛刹微尘数世界香雷音金刚宝普照世界最胜华开敷相佛道场一切海众南无此上过佛刹微尘数世界帝网庄严世界示现无畏云佛道场一切海众南无如是等有不可说佛刹微尘数世界中诸佛道场一切海众

　十方尽归命　　灭罪增净信　　愿生华藏海
　极乐净土中

　　第八宝庄严香水海

　　经云诸佛子此积集宝香藏(至)佛号普眼大明灯。

　愿共诸众生　　往生华藏海　　极乐净土中

　　○初能持刹种南无次有不可说佛刹微尘数世界中宝庄严香水海普无垢世界种中诸佛道场一切海众

　十方尽归命　　灭罪增净信　　愿生华藏海
　极乐净土中

　　○次所持世界南无此中最下方有净妙平坥世界难摧伏无等幢佛道场一切海众南无佛刹微尘数世界周匝围绕诸佛道场一切海众南无此上过佛刹微尘数世界炽然妙庄严世界莲华慧神通王佛道场一切海众南无此上过佛刹微尘数世界微妙相轮幢世界十方大名称无尽光佛道场一切海众南无此上过佛刹微尘数世界焰藏摩尼妙庄严世界大智慧见闻皆欢喜佛道场一切海众南无此上过佛刹微尘数世界妙华庄严世界无量力最胜智佛道场一切海众南无此上过佛刹微尘数世界出生净微尘世界超胜梵佛道场一切海众南无此上过佛刹微尘数世界普光明变化香世界香象金刚大力势佛道场一切海众南无此上过佛刹微尘数世界光明旋世界义成善名称佛道场一切海众南无此上过佛刹微尘数世界宝璎珞海世界无比光遍照佛道场一切海众南无此上过佛刹微尘数世界妙华灯幢世界究竟功德无碍慧灯佛道场一切海众南无此上过佛刹微尘数世界善巧庄严世界慧日波罗蜜佛道场一切海众南无此上过佛刹微尘数世界旃檀华普光明世界无边慧法界音佛道场一切海众南无此上过佛刹微尘数世界帝网幢世界灯光回照佛道场一切海众南无此上过佛刹微尘数世界净华轮世界法界日光明佛道场一切海众南无此上过佛刹微尘数世界大威曜世界无边功德海法轮音佛道场一切海众南无此上过佛刹微尘数世界同安住宝莲华池世界开示入不可思议智佛道场一切海众南无此上过佛刹微尘数世界平坦地世界功德宝光明王佛道场一切海众南无此上过佛刹微尘数世界香摩尼聚世界无尽福德海妙庄严佛道场一切海众南无此上过佛刹微尘数世界微妙光明世界无等力普遍音佛道场一切海众南无此上过佛刹微尘数世界十方普坚固庄严照曜世界普眼大明灯佛道场一切海众南无如是等不可说佛刹微尘数世界中诸佛道场一切海众

　十方尽归命　　灭罪增净信　　愿生华藏海
　极乐净土中

　　第九金刚宝聚香水海

　　经云诸佛子此宝庄严香水海(至)佛号清净眼。

　愿共诸众生　　往生华藏海　　极乐净土中

　　○初能持刹种南无次有佛刹微尘数世界中金刚宝聚香水海法界世界种中诸佛道场一切海众

　十方尽归命　　灭罪增净信　　愿生华藏海
　极乐净土中

　　○次所持世界南无此中最下方净光照耀世界最胜功德光佛道场一切海众南无佛刹微尘数世界周匝围绕诸佛道场一切海众南无此上过佛刹微尘数世界妙盖世界法自在慧佛道场一切海众南无此上过佛刹微尘数世界宝庄严师子座世界大龙渊佛道场一切海众南无此上过佛刹微尘数世界出现金刚座世界升师子座莲华台佛道场一切海众南无此上过佛刹微尘数世界莲华胜音世界智光普开悟佛道场一切海众南无此上过佛刹微尘数世界善惯习世界持地妙光王佛道场一切海众南无此上过佛刹微尘数世界喜乐音世界法灯王佛道场一切海众南无此上过佛刹微尘数世界摩尼藏因陀罗网世界不空见佛道场一切海众南无此上过佛刹微尘数世界众妙地藏世界𦦨身幢佛道场一切海众南无此上过佛刹微尘数世界金光轮世界净治众生行佛道场一切海众南无此上过佛刹微尘数世界须弥山庄严世界一切功德云普照佛道场一切海众南无此上过佛刹微尘数世界众树形世界宝华相净月觉佛道场一切海众南无此上过佛刹微尘数世界无怖畏世界最胜金光炬佛道场一切海众南无此上过佛刹微尘数世界大名称龙王幢世界观等一切法佛道场一切海众南无此上过佛刹微尘数世界示现摩尼色世界变化日佛道场一切海众南无此上过佛刹微尘数世界光𦦨灯庄严世界宝盖光遍照佛道场一切海众南无此上过佛刹微尘数世界香光云世界思惟慧佛道场一切海众南无此上过佛刹微尘数世界无怨仇世界精进胜慧海佛道场一切海众南无此上过佛刹微尘数世界一切庄严具光明幢世界普现悦意莲华自在王佛道场一切海众南无此上过佛刹微尘数世界毫相庄严世界清净眼佛道场一切海众南无如是等不可说佛刹微尘数世界中诸佛道场一切海众

　十方尽归命　　灭罪增净信　　愿生华藏海
　极乐净土中

　　第十天城宝堞香水海

　　经云诸佛子此金刚宝聚(至)佛号普照法界无碍光。

　愿共诸众生　　往生华藏海　　极乐净土中

　　○初能持刹种南无次有佛刹微尘数世界中有天城宝堞香水海灯𦦨光明世界种中诸佛道场一切海众

　十方尽归命　　灭罪增净信　　愿生华藏海
　极乐净土中

　　○次持所世界南无此中最下方宝月光𦦨轮世界日月自在光佛道场一切海众南无佛刹微尘数世界周匝围绕诸佛道场一切海众南无此上过佛刹微尘数世界须弥宝光世界无尽法宝幢佛道场一切海众南无此上过佛刹微尘数世界众妙光明幢世界大华聚佛道场一切海众南无此上过佛刹微尘数世界摩尼光明华世界人中最自在佛道场一切海众南无此上过佛刹微尘数世界普音世界一切智遍照佛道场一切海众南无此上过佛刹微尘数世界大树紧那罗音世界无量福德自在龙佛道场一切海众南无此上过佛刹微尘数世界无边净光明世界功德宝华光佛道场一切海众南无此上过佛刹微尘数世界最胜音世界一切智庄严佛道场一切海众南无此上过佛刹微尘数世界众宝间饰世界宝𦦨须弥山佛道场一切海众南无此上过佛刹微尘数世界清净须弥音世界出现一切行光明佛道场一切海众南无此上过佛刹微尘数世界香水盖世界一切波罗蜜无碍海佛道场一切海众南无此上过佛刹微尘数世界师子华网世界宝𦦨幢佛道场一切海众南无此上过佛刹微尘数世界金刚妙华灯世界一切大愿光佛道场一切海众南无此上过佛刹微尘数世界一切法光明地世界一切法广大真实义佛道场一切海众南无此上过佛刹微尘数世界真珠末平坦庄严世界胜慧光明网佛道场一切海众南无此上过佛刹微尘数世界琉璃华世界宝积幢佛道场一切海众南无此上过佛刹微尘数世界无量妙光轮世界大威力智海藏佛道场一切海众南无此上过佛刹微尘数世界明见十方世界净修一切功德幢佛道场一切海众南无此上过佛刹微尘数世界可爱乐梵音世界普照法界无碍光佛道场一切海众南无如是等不可说佛刹微尘数世界中诸佛道场一切海众

　十方尽归命　　灭罪增净信　　愿生华藏海
　极乐净土中

　　次三界五趣忏悔

　　惟愿帝网无尽佛法僧宝。毗卢遮那如来。普贤文殊海会圣众。世出世神。慈悲本愿。放大光明。照于法会。证盟护念。哀愍摄受。愿我及一切众生海。自从无始。直至今时。业海无尽。帝网重重。三界五趣。诸业罪报。今皆发露忏悔。

　　大集经云。言世间者。凡有二种。一者众生世间。二者器世间。众生世间者。所谓五趣众生。天人饿鬼畜生地狱。此名五趣众生世间。器世间者。欲界之中有二十处。色界十六。无色界有四。此四十种名器世间。众生住处。欲界之中有二十处者。第一谓于八大地狱。一一地狱四面各有十六鬲子。以为眷属。周匝围绕。彼中观察。生不乐想。云何名为八大地狱。一名一死一活地狱。二名黑绳地狱。三名众合地狱。四名叫唤地狱。五名大叫唤地狱。六名热地狱。七名大热地狱。八名阿鼻地狱。若过去未来及现在世。有诸众生。自身口意造诸恶业。故生于彼大地狱中。经无量劫。备受种种百千苦恼。彼地狱中设睹妙色。以心逼切。不生乐想。以见因缘。无乐想故。复生大苦。如是展转。从一地狱至一地狱。苦中极苦。不可堪忍。不可言说。若耳闻声及鼻嗅香。舌尝其味。身中觉触。心缘诸法亦复如是。彼一切心。不爱不乐。不曾欢喜。一切不好。无一可意。身常火然。食热铁丸。饮融铜汁。所有触处。悉皆是火。不可忍耐。极大苦受。彼诸众生以其恶业未毕尽故。如是不死。乃至一切未受果报。亦彼中生。次复人中身口意行造恶业故。亦彼中受。罪报忏悔。

　　夫地狱有多别历难尽。地狱狱帝主。一切罪人。又阎罗天子。三十大王。三十三王。九位二十四府。十大狱帝。三十狱王。三十六王。十八狱生。牛头阿旁。马头罗刹。主命主摄。无毒鬼王。助王小臣。主部首领。执杖主。净主。水主。铁主。土主。天善恶童子。一切功曹狱使。罪报忏悔○又六斋八王。三十二忍臣。四忍大王。五道大神。罪报忏悔○又地下八寒八热。近住地狱。罪报忏悔○又冢中水中山宫矌野空中一切地狱。罪报忏悔○又人中四部洲间所有一切寒地狱。一切热地狱。罪报忏悔○又铁围山中有八大地狱。一一地狱各有十六地狱。罪报忏悔○又彼中十地狱。又有五大地狱。南方铁围山中阎罗王城。东西各有七重。始生地狱。罪报忏悔○又三十二地狱。又六十四地狱。百八地狱。东铁围山中有无量地狱。罪报忏悔○又有三十二沙门地狱。又阿鼻地狱之近。有十八小地狱。罪报忏悔○彼小地狱各有十八寒地狱。十八热地狱。十八黑暗地狱。十八小热地狱。十八刀轮地狱。十八刀林地狱。十八剑轮地狱。十八火车地狱。十八沸屎地狱。十八镬汤地狱。十八灰河地狱。罪报忏悔○又五百亿剑林地狱。五百亿刺林地狱。五百亿铜柱地狱。五百亿铁灰地狱。五百亿铁网地狱。罪报忏悔○又十八铁窟地狱。又十八䥫丸地狱。十八石签地狱。十八饮铜地狱。罪报忏悔○又由无量业一一有别小地狱。乃至有八万四千地狱。悉有不可说不可听不可喻苦。无能说者。无能听者。若有能说者。彼人吐热血而死。罪报忏悔。

　　第二所居畜生。如畜生之中身有差别。或有众生。其身小者。如析一毛以为百分。如一分许。有于如是不可思议微细之身。复有众生。身如窗中游尘。复有众生。身如十千由旬。复有众生。寿命如一时顷。复有众生。寿命如七时顷。复有众生。寿命一劫乃至百劫千万亿劫。以恶业故。在彼中生。不乐善法。不种善根。无有法行。亦无智慧。无惭无愧。无慈悲心。常受苦恼。生大怖畏。各各互生相害之心。远离一切诸善之法。常行不善。无明黑暗。险恶道中。造地狱业。起瞋忿心。不乐福德。是报熟时。恶道中受下身下心。生如是处。常受种种饥渴寒热。捶打乘骑。负重困乏。领穿脊破。蚊䖟毒虫。竞相唼食。如是苦恼。无量无边。罪报忏悔○又畜生中。居处居海。居水居地。居火居空。蛇类。虾类。鱼类。马类。象类。三十六亿类。一一有无量苦。罪报忏悔。

　　第三所居饿鬼生处。饿鬼之中身有差别。或有饿鬼身长一尺。或有饿鬼身量如人。或有身如千逾缮那。或复有鬼身如雪山。彼诸饿鬼裸形无衣。披发自缠。黑瘦羸瘠。唯皮褁骨。肉血都无。身体粗涩。犹如枯树。恒苦饥渴。思念饮食。常不能得。口内火然。𦦨出于外。心常嗔忿。无有慈悲。热闷慞惶。求凉不得。又为饥渴之所逼切。饮销铜汁。食烧铁丸。及诸热恶。臭烂脓血。热屎热尿。热麨热浆。及诸热风。或复热雨。一切草木。江海河池。树叶华果。所食之物。求觅甚难。恒不能得。设复得之。或经千年。或百千年。如是寿命。常受苦恼。行住坐卧。黑暗无明。罪报忏悔○夫饿鬼位中。三类。九类。十类。三十六类。十类孤魂。恒沙饿鬼。有无量苦。罪报忏悔。

　　第四人间所居之处。有智之人。次观人中。一切皆有种种诸苦。所谓生苦老苦。病苦死苦。爱别离苦。怨憎会苦。求不得苦。五盛阴苦。饥苦渴苦。贪苦瞋苦。嫉妒等苦。妄言绮语两舌等苦。恶口骂詈诽谤等苦。寒苦热苦。恶风恶雨疫蝗等苦。毒恶禽兽伤害等苦。恶世恶王牢狱等苦。贫穷下贱短命等苦。既念此苦。更生重苦。缘苦生苦还造苦因。于未来身。复受苦报。如是展转。无量无边。受诸辛苦。无有穷尽。罪报忏悔○又大集经云。此四天下有八十天居处。六十龙居处。四阿修罗居处。四迦楼罗居处。五十二紧那罗居处。四十六摩睺罗迦居处。八鸠槃茶居处。三十富单那居处。三十毗舍阇居处。又有八万四千城内六千四百种类人处。总而集之。是十类人。如是一切。罪报忏悔。

　　第五所居欲天生处。有智之人。观初欲界。有于六天。是中众生。常乐欲事。欲爱所缠。所受果报差别不等。生于苦受。或复果报胜劣不同。或上或下。其下果报。见上果报。耻愧羞惭。常生受苦。或于过去。修福来者。今得生此。果报将终。福德欲尽。如是念时。则生苦受。或复种种有所为作。勤劳辛苦。故生苦受。或所爱人。玩弄之物分张离散。故生苦受。一切福德果报毕尽。见好处所。心生爱乐。既不得往。生大苦受。又知业行速堕恶道。畜生饿鬼及地狱中。以如是故。倍大苦受。如是种种无边诸苦。罪报忏悔。

　　第六有漏色界天中。不生爱乐心者。智慧之人。观彼色界十六住处。一切诸天修于世禅。得生于彼。因既有为。是有漏法。苦未尽故。不得寂灭心意快乐及于种种其余胜乐。是故苦受。又未到于乐彼岸故。是故在此苦流转中。不知出道。以是义故。三恶趣中未得解脱。是故苦受。罪报忏悔。

　　第七又观彼无漏色界众生。如是修习无漏禅故。得住彼天。以未具足满八正道。是故苦受。为八正道欲满足故。精勤方便。是故苦受。一切无学三摩提地心未得故。生于苦受。彼辟支佛诸陀罗尼未自在得。故生苦受。于诸如来三世境者。未自在得。故生苦受。一切众生境界皆苦。如是众生于色界中。若欲双头入般涅槃。如上所说种种诸苦。具足受之。罪报忏悔。

　　第八观无色天不生乐想。智慧之人。观无色界四种天处。以能修习有漏三昧。故得生彼。一切漏中未得解脱。是故生苦。一切学地及无学地未得自在。是故生苦。不得听闻诸佛正法。是故生苦。一切爱欲未毕竟断。于流转中不得自在。是故生苦。彼处寿终不得胜趣。生于邪见。如是大苦。一切三恶烦恼业道未能永断。如是生苦。一切三恶道中未得度脱。如是生苦。罪报忏悔。

　　我等为无明所覆。不识三界五趣罪因。今遇道场。方能觉知。归命毗卢遮那如来。及一切贤圣海众。烧香散华。业报重罪。发露忏悔。不敢覆藏。由此因缘。我及法界众生海业报重罪。愿皆清净。

　　次忏悔灭罪印咒

　　唵萨栗末(二合)巴(引)巴眉悉普怛[口*捺]曷捺末日罗也莎曷(应诵三遍)

　百劫积集罪　　一念悉荡除　　如火焚枯草
　灭尽无有余

　我昔所造诸恶业　　皆由无始贪瞋痴
　从身语意之所生　　一切我今皆忏悔

　　忏悔已。至心归命礼本尊毗卢遮那佛。

　　○(白)众等听说经中无常偈

　人生一世内　　妄想万年期　　黄昏气撮心
　半夜命已尽　　眷属皆舍去　　财物任他将
　但持自善根　　险道充粮食

　　大方广佛华严经海印道场十重行愿常遍礼忏仪卷第十三
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第十四

　　唐　兰山云岩慈恩寺护法国师一行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第十四晌

　　次百海所主百海众初五十海佛会

　　一切恭敬敬礼无尽三宝。

　　是诸众等人各胡跪。严持香华。如法供养。愿此供海云。遍满十方界。百万金刚以绞络。百万华帐百万香帐百万宝帐弥覆其上。华盖鬘盖香盖宝盖各各百万。周回布列。百万光明而为照耀。百万夜摩天王恭敬顶礼。百万梵王踊跃欢喜。百万菩萨称扬赞叹。百万天乐各奏百万种法音。相续不断。百万种华云百万种鬘云百万种庄严具云百万种衣云周匝弥覆。百万摩尼云光明照耀。以如是等诸供养具。常作供养。帝网重重诸佛菩萨贤圣海众。受此供养云。以为光明台。广于无边界。无量无尽。愿作佛事。

　　供养已。一切恭敬。

　　次奉施宝错

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持。名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次虚空藏印咒

　　唵哑么遏布[口*(椔-田+夕)]麻祢巴能麻末𠷌呤怛达遏怛眉浪鸡碇萨慢怛不啰萨啰吽

　　梵音赞佛

　色身非是佛　　音声亦复然　　亦不离色身
　见佛神通力　　少智不能知　　诸佛实境界
　久修清净业　　于此乃能了　　正觉如来处
　去亦无所从　　清净妙色身　　神通故显现

　　直言赞佛

　欲知诸佛心　　先观佛智慧　　佛智无依处
　如空无所依　　众生种种乐　　及诸方便智
　皆依佛智慧　　佛智无所依　　声闻与独觉
　及诸佛解脱　　皆依于法界　　法界无增减
　佛智亦如是　　出生一切智　　无增亦无减
　无生亦无尽　　如水潜流地　　求之无不得
　无念亦无尽　　功力遍十方　　佛智亦如是
　普在众生心　　若有勤修行　　疾得智光明南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住琰魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　第一变化微妙身香水海等十海

　　经云尔时普贤菩萨(至)以世界海清净劫音声为体。

　愿共诸众生　　往生华藏海　　极乐净土中

　　○初能持刹种南无彼离垢𦦨藏香水海东次变化微妙身香水海善布差别方世界种中诸佛道场一切海众南无金刚眼幢香水海庄严法界桥世界种中诸佛道场一切海众南无种种莲华妙庄严香水海恒出十方变化世界种中诸佛道场一切海众南无无间宝王轮香水海宝莲华茎密云世界种中诸佛道场一切海众南无妙香𦦨普庄严香水海毗卢遮那变化行世界种中诸佛道场一切海众南无宝末阎浮幢香水海诸佛护念境界世界种中诸佛道场一切海众南无一切色炽然光香水海最胜光遍照世界种中诸佛道场一切海众南无一切庄严具境界香水海宝𦦨灯世界种中诸佛道场一切海众南无如是等不可说佛刹微尘数香水海诸刹种中诸佛道场一切海众

　十方尽归命　　灭罪增净信　　愿生华藏海
　极乐净土中南无其最近轮围山玻璃地大香水海常放光明世界种中诸佛道场一切海众

　十方尽归命　　灭罪增净信　　愿生华藏海
　极乐净土中

　　经云此中最下方有世界(至)佛号觉分华。

　愿共诸众生　　往生华藏海　　极乐净土中

　　○次所持世界南无此最中下方可爱乐净光幢世界最胜三昧精进慧佛道场一切海众南无佛刹微尘数世界周匝围绕诸佛道场一切海众南无此上过十佛刹微尘数世界与金刚幢世界齐等香庄严幢世界无障碍法界灯佛道场一切海众南无此上过三佛刹微尘数世界与娑婆世界齐等放光藏世界遍法界无障碍慧明佛道场一切海众南无此上过七佛刹微尘数世界至此世界种最上方最胜身香世界觉分华佛道场一切海众南无如是等不可说佛刹微尘数世界中诸佛道场一切海众

　十方尽归命　　灭罪增净信　　愿生华藏海
　极乐净土中

　　第二具足妙光香水海等十海

　　经云诸佛子彼无尽光明轮(至)摧伏魔音为体。

　愿共诸众生　　往生华藏海　　极乐净土中

　　○初能持刹种南无彼无尽光明轮香水海外次具足妙光香水海遍无垢世界种中诸佛道场一切海众南无次光耀盖香水海无边普庄严世界种中诸佛道场一切海众南无次妙宝庄严香水海香摩尼轨度形世界种中诸佛道场一切海众南无次出佛音声香水海善建立庄严世界种中诸佛道场一切海众南无次香幢须弥藏香水海光明遍满世界种中诸佛道场一切海众南无次旃檀妙光明香水海华𦦨轮世界种中诸佛道场一切海众南无次风力持香水海宝𦦨云幢世界种中诸佛道场一切海众南无次帝释身庄严香水海真珠藏世界种中诸佛道场一切海众南无次平坥严净香水海毗琉璃末种种庄严世界种中诸佛道场一切海众南无如是等不可说佛刹微尘数香水海内世界种中诸佛道场一切海众

　十方尽归命　　灭罪增净信　　愿生华藏海
　极乐净土中南无其最近轮围山妙树华香水海出生诸方广大刹世界种中诸佛道场一切海众

　十方尽归命　　灭罪增净信　　愿生华藏海
　极乐净土中

　　经云此中最下方有世界(至)佛号善变化莲华幢。

　愿共诸众生　　往生华藏海　　极乐净土中

　　○次所持世界南无此中最下方𦦨炬幢世界世间功德海佛道场一切海众南无佛刹微尘数世界周匝围绕诸佛道场一切海众南无此上过十佛刹微尘数世界与金刚幢世界齐等出生宝世界师子力宝云佛道场一切海众南无此上过三佛刹微尘数世界与娑婆世界齐等衣服幢世界一切智海王佛道场一切海众南无于此世界种最上方宝璎珞师子光明世界善变化莲华幢佛道场一切海众南无如是等不可说佛刹微尘数世界中诸佛道场一切海众

　十方尽归命　　灭罪增净信　　愿生华藏海
　极乐净土中

　　第三一切庄严具莹饰幢香水海等十海

　　经云诸佛子彼金刚𦦨光明(至)种种言说音为体。

　愿共诸众生　　往生华藏海　　极乐净土中

　　○初能持刹种南无彼金刚𦦨光明香水海外一切庄严具莹饰幢香水海清净行庄严世界种中诸佛道场一切海众南无次一切宝华光耀海香水海功德相庄严世界种中诸佛道场一切海众南无次莲华开敷香水海菩萨摩尼冠庄严世界种中诸佛道场一切海众南无次妙宝衣服香水海净珠轮世界种中诸佛道场一切海众南无次可爱华遍照香水海百光云照耀世界种中诸佛道场一切海众南无次遍虚空大光明香水海宝光普照世界种中诸佛道场一切海众南无次妙华庄严幢香水海金月眼璎珞世界种中诸佛道场一切海众南无次真珠香海藏香水海佛光明世界种中诸佛道场一切海众南无次宝轮光明香水海善化现佛境界光明世界种中诸佛道场一切海众南无有如是等不可说佛刹微尘数香水海世界种中诸佛道场一切海众

　十方尽归命　　灭罪增净信　　愿生华藏海
　极乐净土中南无其最近轮围山无边轮庄严底等香水海无量方差别世界种中诸佛道场一切海众

　十方尽归命　　灭罪增净信　　愿生华藏海
　极乐净土中

　　经云此中最下方有世界(至)佛号智日莲华云。

　愿共诸众生　　往生华藏海　　极乐净土中

　　○次所持世界南无此中最下方金刚华盖世界无尽相光明普门音佛道场一切海众南无佛刹微尘数世界周匝围绕诸佛道场一切海众南无此上过十佛刹微尘数世界与金刚幢世界齐等出生宝衣幢世界福德云大威势佛道场一切海众南无此上过佛刹微尘数世界与娑婆世界齐等众宝具妙庄严世界胜慧海佛道场一切海众南无于此世界种最上方日光明衣服幢世界智日莲华云佛道场一切海众南无如是等不可说佛刹微尘数世界中诸佛道场一切海众

　十方尽归命　　灭罪增净信　　愿生华藏海
　极乐净土中

　　第四阿修罗宫殿香水海等十海

　　经云诸佛子彼帝青宝庄严(至)菩萨智地音声为体。

　愿共诸众生　　往生华藏海　　极乐净土中

　　○初能持刹种南无彼帝青宝庄严香水海外次阿修罗宫殿香水海香水光所持世界种中诸佛道场一切海众南无次宝师子庄严香水海遍示十方一切宝世界种中诸佛道场一切海众南无次宫殿色光明云香水海宝轮妙庄严世界种中诸佛道场一切海众南无次出大莲华香水海妙庄严遍照法界世界种中诸佛道场一切海众南无次灯𦦨妙眼香水海遍观察十方变化世界种中诸佛道场一切海众南无次不思议庄严轮香水海十方光明普名称世界种中诸佛道场一切海众南无次宝积庄严香水海灯光照耀世界种中诸佛道场一切海众南无次清净宝光明香水海须弥无能为碍风世界种中诸佛道场一切海众南无次宝衣栏楯香水海如来身光明世界种中诸佛道场一切海众南无有如是等不可说佛刹微尘数香水海中世界种中诸佛道场一切海众

　十方尽归命　　灭罪增净信　　愿生华藏海
　极乐净土中南无其最近轮围山树庄严幢香水海安住帝网世界种中诸佛道场一切海众

　十方尽归命　　灭罪增净信　　愿生华藏海
　极乐净土中

　　经云此中最下方有世界(至)佛号莲华开敷光明王。

　愿共诸众生　　往生华藏海　　极乐净土中

　　○次所持世界南无此中最下方妙金色世界香𦦨胜威光佛道场一切海众南无佛刹微尘数世界周匝围绕诸佛道场一切海众南无此上过十佛刹微尘数世界与金刚幢世界齐等摩尼树华世界无碍普现佛道场一切海众南无此上过三佛刹微尘数世界与娑婆世界齐等毗琉璃妙庄严世界法自在坚固慧佛道场一切海众南无于此世界种最上方梵音妙庄严世界莲华开敷光明王佛道场一切海众南无如是等不可说佛刹微尘数世界中诸佛道场一切海众

　十方尽归命　　灭罪增净信　　愿生华藏海
　极乐净土中

　　第五化现莲华处香水海等十海

　　经云诸佛子彼金刚轮庄严底(至)名普现光明力。

　愿共诸众生　　往生华藏海　　极乐净土中

　　○初能持刹种南无彼金刚轮庄严底香水海外次化现莲华处香水海国土平正世界种中诸佛道场一切海众南无次摩尼光香水海遍法界无迷惑世界种中诸佛道场一切海众南无次众妙香日摩尼香水海普现十方世界种中诸佛道场一切海众南无次恒纳宝流香水海普行佛言音世界种中诸佛道场一切海众南无次无边深妙音香水海无边方差别世界种中诸佛道场一切海众南无次坚实积聚香水海无量处差别世界种中诸佛道场一切海众南无次清净梵音香水海普清净庄严世界种中诸佛道场一切海众南无次旃檀栏楯音声藏香水海迥出幢世界种中诸佛道场一切海众南无次有妙香宝王光庄严香水海普现光明力世界种中诸佛道场一切海众

　十方尽归命　　灭罪增净信　　愿生华藏海
　极乐净土中

　　次饮酒忏悔

　　惟愿帝网无尽佛法僧宝。毗卢遮那如来。普贤文殊海会圣众。世出世神。慈悲本愿。放大光明。照于法会。证明护念。哀愍摄受。愿我及一切众生海。自从无始。直至今时。业海无尽。帝网重重。一切饮酒罪业。发露忏悔。

　　智度论云。不饮酒者。酒有三种。一者谷酒。二者果酒。三者药草酒。果酒者。葡萄阿梨咤树果。如是等种种。名为果酒。药草酒者。种种药草和合米麹甘蔗汁中。能变成酒。同蹄畜乳酒。一切乳热者。可中作酒。略说若干若湿。若清若浊。如是等能令人心动放逸。是名为酒。一切不应饮。是名不饮酒。问曰。酒能破冷益身。令心欢喜。何以故不饮。答曰。益身甚少。所损甚多。是故不应饮。譬如美饮。其中杂毒。是何等毒。如佛语难提迦优婆塞。酒有三十五失。何等三十五失。一者。现世财物虚竭。何以故。人饮酒醉。心无节限。用费无度故。二者。众疾之门。三者。斗诤之本。四者。裸露无耻。五者。丑名恶声。人所不敬。六者。覆没智慧。七者。应所得物而不得。已所得物而散失。八者。伏匿之事。尽向人说。九者。种种事业废不成办。十者。醉为愁本。何以故。醉中多失。醒已惭愧忧愁。十一者。身力转少。十二者。身色损坏。十三者。不知敬父。十四者。不知敬母。十五者。不敬沙门。十六者。不敬婆罗门。十七者。不敬伯叔及尊长。何以故。醉闷恍惚。无所别故。十八者。不尊敬佛。十九者。不敬法。二十者。不敬僧。二十一者。朋党恶人。二十二者。疏远贤善。二十三者。作破戒人。二十四者。无惭无愧。二十五者。不守六情。二十六者。纵己放逸。二十七者。人所憎恶。不喜见之。二十八者。贵重亲属及诸知识所共摈弃。二十九者。行不善法。三十者。弃舍善法。三十一者。明人智士所不信用。何以故。酒放逸故。三十二者。远离涅槃。三十三者。种狂痴业因缘。三十四者。身坏命终。堕恶道泥犁中。三十五者。若得为人。所生之处。常当狂騃。如是等种种过失。是故不饮。如偈中说。

　酒失觉知相　　身色浊而恶　　智心动而乱
　惭愧已被劫　　失念增瞋心　　失欢毁宗族
　如是虽名饮　　实为饮死毒　　不应瞋而瞋
　不应笑而笑　　不应哭而哭　　不应打而打
　不应语而语　　与狂人无异　　夺诸善功德
　知愧者不饮

　　妙法念处经云。佛告比丘。若复有人。欲求远离焚烧冤害。不饮诸酒。修施戒业。苾刍应知。酒失最上破坏善法。酒失最上能坏聪慧。酒失最上能坏安乐。酒失最上远离善友。酒失最上能生诸病。酒失最上破坏解脱。酒失最上冤家得便。酒失最上财物散坏。酒失最上增长非法。酒失最上远离珍宝。酒失最上乱说是非。酒失最上散乱转增。酒失最上能生贪忿。酒失最上无明增长。酒失最上忠实变诈。酒失最上显露隐密。酒失最上烦恼转增。酒失最上成就地狱。酒失最上焚烧善根。酒失最上毁坏三宝。酒失最上恶名流布。酒失最上醉变脓血。酒失最上香变臭秽。酒失最上增长三毒。比丘应知。酒能毁坏色无色业。酒能焚烧四果圣业。酒能增长㬥恶之业。酒能不信真实因果。酒能增长烦恼诸苦。酒能发起口四过非及怖畏事。酒能数起贡高欺诈。酒能毁谤善友知识。酒能恒处众苦忧恼。酒能增长一切诸非。酒堕有情黑暗之处。酒堕有情饿鬼傍生。酒能远离聪明智慧。酒能远离诸天神仙。酒能毁坏转佛法轮。酒能增长淫欲炽盛。酒能破坏清净梵行。酒能增长我慢放逸。酒似于风破坏世间。酒能坏乱长者之行。酒能忘失忍辱之心。酒能迷乱世间聪慧。酒能毁谤解脱之法。酒能远离诸佛净界。尔时世尊告比丘言。酒有如是种种过非。应当远离。比丘应知。饮酒之人但贪美味。不虑苦果。由此为因。堕于地狱。受种种苦。从地狱出。若生人中。愚昧贫乏。不信因果。毁谤正法。轻慢贤善。烦恼增多。淫欲炽盛。远离解脱。暴恶缠缚。纤毫之善而不修习。极恶之因恒时亲近。如是展转。轮回诸趣。无解脱时。乃至偈云。

　众生饮酒痴迷醉　　爱味谁知痴索牵
　坠堕无常恶趣中　　是故勿饮无明酒
　轮回因触生痴见　　非法皆从贪爱生
　一切尘劳业海生　　是名如来大智说
　如知饮酒坏名色　　善恶无分譬目盲
　乃至身倒不觉知　　可喻木石人耻笑
　食酒无常多过失　　三十五失作乖违
　智者染着为大暗　　是故远离于饮酒(罪报忏悔)

　　夫酒者不惟彼法相三乘。法性一乘中皆不许饮酒。若据禅宗。永明禅师劝云。近嗟末法。不明佛意。诳说禅宗。惟学虚头。全无实行。步步行有。口口说空。自不责己。业力所牵。复教人拨无因果说。饮酒食肉不碍菩提。行盗行淫无妨般若。生遭王法。死堕阿鼻地狱。业尽复入畜生饿鬼。百千万劫无有出期。除非一念回光立即翻邪为正。若不自忏自悔自度自修。诸圣出来无救汝处。各诫自心。勉旃此过。又古德云。口诵禅歌。心无契悟。一世不能断诸妄想。虽了本心。若不止业。有何利益也。圆通帝师自劝云。嗟呼我辈逐利贪名。重身轻法。道力若苹萍逐水。世情如漆墨和胶。纵虑昏昏。焉论昼夜。追陪人事。不计时年。滥称道人。无惭无愧。是以龙牙慨叹云。临窗不觉寸阴移。火急修行早是迟。白日追陪人事过。园林那得道成时。言及于此追忆先曹。便觉无地安身。深思深思。勿嫌苦口。又依此观修仪者。清凉大师云。造解成观。即事即行。无违教理之规。暗蹈忘心之域。圭峰大师云。克志运心等彼太虚。避非推念亦至毫端。寂照帝师云。纵使了悟本心。佛所说轨则之中。如蚊泪虮脚许亦不应犯。又依密教内。前三本续中亦不许饮酒。是众失之根本。由斯诫慎而不饮。第四本续中虽说受用五药五肉饮酒。彼亦要藉摄受。金刚空行本续中。若离三种观佛时。具记句者。饮酒则彼亦成毒。彼之魔难多发生。乃至堕金刚地狱。三种观佛者。煮时造时淋时三时应作观佛。禅定临吃时。观酒之色香味。令增长色香味三天母已。方可应饮。如觅㗚瓦巴大师。虽则饮酒吐出其乳。又为助禅定力。则于大象囊中。饮一皮囊。亦则无妨。若非助定力。如水滴许亦不应饮。以此观之。于放逸中。虚浪妄饮。岂可得也。诸僧俗等应诫慎之。罪报忏悔。

　　我等为无明所覆。不识饮酒罪因。今遇道场。方能觉知。归命毗卢遮那如来。及一切贤圣海众。烧香散华。饮酒罪业。发露忏悔。不敢覆藏。由此因缘。我及法界众生海。饮酒种种过失罪业。悉愿清净。

　　次忏悔灭罪印咒

　　唵萨栗末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念悉荡除　　如火焚枯草
　灭尽无有余

　我昔所造诸恶业　　皆由无始贪瞋痴
　从身语意之所生　　一切我今皆忏悔

　　忏悔已。至心归命礼本尊毗卢遮那佛。

　　○(白)众等听说经中无常偈

　若行于放逸　　复染着境界　　彼以愚痴故
　常受于苦恼　　一切命皆失　　一切乐皆尽
　一切爱别离　　汝死时欲至　　死为第一恶
　到旷野大道　　更无如法归　　故应随顺法

　　大方广佛华严经海印道场十重行愿常遍礼忏仪卷第十四
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第十五

　　唐　兰山云岩慈恩寺护法国师行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第十五晌

　　次百海中后五十海佛会

　　一切恭敬敬礼无尽三宝。

　　是诸众等人各胡跪。严持香华。如法供养。愿此供海云遍满十方界。或施宝车。或施金车。悉妙庄严。铃网覆上。宝带垂下。或施上妙琉璃之车。无量珍奇。以为严饰。或复施与白银之车。覆以金网。驾以骏马。或复施与无量杂宝所庄严车。覆以宝网。驾以香象。或复施与旃檀之车。妙宝为轮。杂宝为盖。建宝师子座。如是等诸妙宝车。及以种种供物。常作供养。帝网重重诸佛菩萨贤圣海众。受此供养云。以为光明台。广于无边界。无量无尽。愿作佛事。

　　供养已。一切恭敬。

　　次奉施宝错

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持。名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次大慧施印咒

　　唵捺麻(紧)萨㗚末(二合)怛达(引)遏怛哑斡浪鸡碇三末(重)啰三末(重)啰吽

　　梵音赞佛

　如来普现前　　令众生信喜　　佛体不可得
　彼亦无所见　　若能于世间　　远离一切着
　无碍心欢喜　　于法得开悟　　若能如是知
　心意及诸法　　一切悉知见　　疾得成如来

　　直言赞佛

　　如来净妙色身者。遍一切处。遍一切众生。遍一切法。遍一切国土。非至非不至。如来身无身故。为众生故。示现其身。以智光明普照明故。令一切众生。世出世间。诸善根业。皆得成就。以无量事。普益众生。灭恶生善。破愚为智。常放无碍智慧光明。先照菩萨摩诃萨等诸大山王。次照圆觉。次照声闻。次照决定善根众生。乃至邪定。亦皆普及。为作未来利益因缘。令成熟故。南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住琰魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　第六银莲华妙庄严香水海等十海

　　经云诸佛子彼莲华因陀罗网(至)道场众会音为体。

　愿共诸众生　　往生华藏海　　极乐净土中

　　○初能持刹种南无彼华藏因陀罗网香水海外次银莲华妙庄严香水海普遍行世界种中诸佛道场一切海众南无次毗琉璃竹密𦦨云香水海普出十方音世界种中诸佛道场一切海众南无次十方光𦦨聚香水海恒出变化分布十方世界种中诸佛道场一切海众南无次出现真金摩尼幢香水海金刚幢相世界种中诸佛道场一切海众南无次平等大庄严香水海法界勇猛旋世界种中诸佛道场一切海众南无次宝华藂无尽光香水海无边净光明世界种中诸佛道场一切海众南无次妙金幢香水海演说微密处世界种中诸佛道场一切海众南无次光影遍照香水海普庄严世界种中诸佛道场一切海众南无次寂音香水海现前垂布世界种中诸佛道场一切海众南无有如是等不可说佛刹微尘数香水海世界种中诸佛道场一切海众

　十方尽归命　　灭罪增净信　　愿生华藏海
　极乐净土中南无其最近轮围山密𦦨云幢香水海一切光庄严世界种中诸佛道场一切海众

　十方尽归命　　灭罪增净信　　愿生华藏海
　极乐净土中

　　经云于此最下方有世界(至)号威德绝伦无能制伏。

　愿共诸众生　　往生华藏海　　极乐净土中

　　○次所持世界南无于此最下方净眼庄严世界金刚月遍照十方佛道场一切海众南无佛刹微尘数世界周匝围绕诸佛道场一切海众南无此上过十佛刹微尘数世界与金刚幢世界齐等莲华德世界大精进善觉慧佛道场一切海众南无此上过三佛刹微尘数世界外与娑婆世界齐等金刚密庄严世界娑罗王幢佛道场一切海众南无此上过七佛刹微尘数世界外净海庄严世界威德绝伦无能制伏佛道场一切海众南无如是等不可说佛刹微尘数世界诸佛道场一切海众

　十方尽归命　　灭罪增净信　　愿生华藏海
　极乐净土中

　　第七一切宝光明遍照香水海等十海

　　经云诸佛子彼积集宝香(至)入一切智门音声为体。

　愿共诸众生　　往生华藏海　　极乐净土中

　　○初能持刹种南无彼积集宝香藏香水海外次一切宝光明遍照香水海无垢称庄严世界种中诸佛道场一切海众南无次众宝华开敷香水海虚空相世界种中诸佛道场一切海众南无次吉祥幄遍照香水海无碍光普庄严世界种中诸佛道场一切海众南无次旃檀树华香水海普现十方旋世界种中诸佛道场一切海众南无次出生妙色宝香水海胜幢周遍行世界种中诸佛道场一切海众南无次普生金刚华香水海现不思议庄严世界种中诸佛道场一切海众南无次心王摩尼轮严饰香水海示现无碍佛光明世界种中诸佛道场一切海众南无次积集宝璎珞香水海净除疑世界种中诸佛道场一切海众南无次真珠轮普庄严香水海诸佛愿所流世界种中诸佛道场一切海众南无有如是等不可说佛刹微尘数香水海世界种中诸佛道场一切海众

　十方尽归命　　灭罪增净信　　愿生华藏海
　极乐净土中南无其最近轮围山阎浮檀宝藏轮香水海普音幢世界种中诸佛道场一切海众

　十方尽归命　　灭罪增净信　　愿生华藏海
　极乐净土中

　　经云此中最下方有世界(至)佛号广大善眼净除疑。

　愿共诸众生　　往生华藏海　　极乐净土中

　　○次所持世界南无此中最下方华蕊焰世界精进施佛道场一切海众南无佛刹微尘数世界周匝围绕诸佛道场一切海众南无此上过十佛刹微尘数世界外与金刚幢世界齐等莲华光明幢世界一切功德最胜心王佛道场一切海众南无此上过三佛刹微尘数世界外与娑婆世界齐等十力庄严世界善出现无量功德王佛道场一切海众南无于此世界种最上方摩尼香山幢世界广大善眼净除疑佛道场一切海众南无如是等不可说佛刹微尘数世界中诸佛道场一切海众

　十方尽归命　　灭罪增净信　　愿生华藏海
　极乐净土中

　　第八持须弥光明藏香水海等十海

　　经云诸佛子彼宝庄严(至)一切菩萨震吼声为体。

　愿共诸众生　　往生华藏海　　极乐净土中

　　○初能持刹种南无彼宝庄严香水海外次持须弥光明藏香水海出生广大云世界种中诸佛道场一切海众南无次种种庄严大威力境界香水海无碍净庄严世界种中诸佛道场一切海众南无次密布宝莲华香水海最胜灯庄严世界种中诸佛道场一切海众南无次依止一切宝庄严香水海日光明网藏世界种中诸佛道场一切海众南无次众多严净香水海宝华依处世界种中诸佛道场一切海众南无次极聪慧行香水海最胜形庄严世界种中诸佛道场一切海众南无次持妙摩尼峰香水海普净虚空藏世界种中诸佛道场一切海众南无次大光遍照香水海帝青炬光明世界种中诸佛道场一切海众南无次可爱摩尼珠充满遍照香水海普吼声世界种中诸佛道场一切海众南无有如是等不可说佛刹微尘数香水海世界种中诸佛道场一切海众

　十方尽归命　　灭罪增净信　　愿生华藏海
　极乐净土中南无其最近轮围山出帝青宝香水海周遍无差别世界种中诸佛道场一切海众

　十方尽归命　　灭罪增净信　　愿生华藏海
　极乐净土中

　　经云此中最下方有世界(至)佛号无尽变化妙慧云。

　愿共诸众生　　往生华藏海　　极乐净土中

　　○次所持世界南无此中最下方妙胜藏世界最胜功德慧佛道场一切海众南无佛刹微尘数世界周匝围绕诸佛道场一切海众南无此上过十佛刹微尘数世界外与金刚幢世界齐等庄严相世界超胜大光明佛道场一切海众南无此上过三佛刹微尘数世界外与娑婆世界齐等琉璃轮普庄严世界须弥灯佛道场一切海众南无于此世界种最上方华幢海世界无尽变化妙慧云佛道场一切海众南无如是等不可说佛刹微尘数世界中诸佛道场一切海众

　十方尽归命　　灭罪增净信　　愿生华藏海
　极乐净土中

　　第九崇饰宝埤堄香水海等十海

　　经云诸佛子彼金刚宝聚(至)一切佛力所出音为体。

　愿共诸众生　　灭罪增净信　　极乐净土中

　　○初能持刹种南无彼金刚宝聚香水海外次崇饰宝埤堄香水海秀出宝幢世界种中诸佛道场一切海众南无次宝幢庄严香水海现一切光明世界种中诸佛道场一切海众南无次妙宝云香水海一切宝庄严光明遍照世界种中诸佛道场一切海众南无次宝树华庄严香水海妙华间饰世界种中诸佛道场一切海众南无次妙宝衣庄严香水海光明海世界种中诸佛道场一切海众南无次宝树峰香水海宝焰云世界种中诸佛道场一切海众南无次示现光明香水海入金刚无所碍世界种中诸佛道场一切海众南无次莲华普庄严香水海无边岸海渊世界种中诸佛道场一切海众南无次妙宝庄严香水海普示现国土藏世界种中诸佛道场一切海众南无有如是等不可说佛刹微尘数香水海世界种中诸佛道场一切海众

　十方尽归命　　灭罪增净信　　愿生华藏海
　极乐净土中南无其最近轮围山不可坏海香水海妙轮间错莲华场世界种中诸佛道场一切海众

　十方尽归命　　灭罪增净信　　愿生华藏海
　极乐净土中

　　经云此中最下方有世界(至)佛号水天光焰门。

　愿共诸众生　　往生华藏海　　极乐净土中

　　○次所持世界南无此中最下方最妙香世界变化无量尘数光佛道场一切海众南无佛刹微尘数世界周匝围绕诸佛道场一切海众南无此上过十佛刹微尘数世界外与金刚幢世界齐等不思议差别庄严门世界无量智佛道场一切海众南无此上过三佛刹微尘数世界外与娑婆世界齐等十方光明妙华藏世界师子眼光焰云佛道场一切海众南无于此最上方海音声世界水天光焰门佛道场一切海众南无如是等不可说佛刹微尘数世界中诸佛道场一切海众

　十方尽归命　　灭罪增净信　　愿生华藏海
　极乐净土中

　　第十焰轮赫奕光香水海等十海

　　经云诸佛子彼天城宝堞(至)三世一切佛音声为体。

　愿共诸众生　　往生华藏海　　极乐净土中

　　○初能持刹种南无彼天城宝堞香水海外次焰轮赫奕光香水海不可说种种庄严世界种中诸佛道场一切海众南无次宝尘路香水海普入无量旋世界种中诸佛道场一切海众南无次具一切庄严香水海宝光遍照世界种中诸佛道场一切海众南无次布众宝网香水海安布深密世界种中诸佛道场一切海众南无次妙宝庄严幢香水海世界海明了音世界种中诸佛道场一切海众南无次日宫清净影香水海遍入因陀罗网世界种中诸佛道场一切海众南无次一切鼓乐美妙音香水海圆满平正世界种中诸佛道场一切海众南无次种种妙庄严香水海净密光焰云世界种中诸佛道场一切海众南无次周遍宝焰灯香水海随佛本愿种种形世界种中诸佛道场一切海众南无有如是等不可说佛刹微尘数香水海世界种中诸佛道场一切海众

　十方尽归命　　灭罪增净信　　愿生华藏海
　极乐净土中南无其最近轮围山积集璎珞衣香水海化现妙衣世界种中诸佛道场一切海众

　十方尽归命　　灭罪增净信　　愿生华藏海
　极乐净土中

　　经云此中最下方有香水海(至)佛号遍法界普照明。

　愿共诸众生　　往生华藏海　　极乐净土中

　　○次所持世界南无此中最下方因陀罗华藏香水海发生欢喜世界种中坚悟智佛道场一切海众南无佛刹微尘数世界周匝围绕诸佛道场一切海众南无此上过十佛刹微尘数世界外与金刚幢世界齐等宝网庄严世界无量欢喜光佛道场一切海众南无十佛刹微尘数世界周匝围绕诸佛道场一切海众南无此上过三佛刹微尘数世界外与娑婆世界齐等宝莲华师子座世界最清净不空闻佛道场一切海众南无十三佛刹微尘数世界周匝围绕诸佛道场一切海众南无此上过七佛刹微尘数世界外最上方宝色龙光明世界遍法界普照明佛道场一切海众南无二十佛刹微尘数世界周匝围绕诸佛道场一切海众南无如是等不可说佛刹微尘数世界中诸佛道场一切海众

　十方尽归命　　灭罪增净信　　愿生华藏海
　极乐净土中

　　次华藏世界总结会

　　经云诸佛子如是十不可说(至)一切无不闻。

　愿共诸众生　　往生华藏海　　极乐净土中南无如是十不可说佛刹微尘数香水海中有十不可说佛刹微尘数世界种中诸佛道场一海切众南无出诸世界悉具名号音声无尽十方三世一切诸佛南无诸佛如来放大光明彼光普照至于法界彼中遍满一切化身南无一一刹内各有出世一切刹中百千万亿不可思议一切诸佛南无或有刹土以月轮成香衣遍覆于一华内皆悉充满一切菩萨南无如是等不可说佛刹微尘数世界中十方一切菩萨海众至心归命礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　次食肉忏悔

　　惟愿帝网无尽佛法僧宝。毗卢遮那如来。普贤文殊海会圣众。世出世神。慈悲本愿放大光明。照于法会。证盟护念。哀愍摄受。愿我及一切众生海。自从无始。直至今时。业海无尽。帝网重重。一切食肉罪业。发露忏悔。

　　楞伽经云。大慧菩萨。一切诸肉有无量缘。菩萨于中当生悲愍。不应啖食。我今为汝说其少分。大慧。一切众生。从无始来。在生死中。轮回不息。靡不曾作父母兄弟男女眷属。乃至朋友亲爱侍使。易生而受鸟兽等身。云何于中取之而食。大慧。菩萨摩诃萨。观诸众生。同于己身。念肉皆从有命中来。云何而食。大慧。诸罗刹等。闻我说此尚应断肉。况乐法人。大慧。菩萨摩诃萨。在在生处。观诸众生。皆是亲属。乃至慈念如一子想。是故不应食一切肉。大慧。衢路市肆诸卖肉人。或将犬马人牛等肉。为求利故。而贩鬻之。如是杂秽云何可食。大慧。一切诸肉。皆是精血污秽所成。求清净人。云何取食。大慧。食肉之人。众生见之。悉皆惊怖。修慈心者。云何食肉。大慧。譬如猎师及旃陀罗捕鱼网鸟。诸恶人等。狗见惊吠。兽见奔走。空飞水陆一切众生。若有见之。咸作是念。此人气息犹如罗刹。今来至此。必当杀我。为护命故。悉皆走避。食肉之人。亦复如是。是故菩萨。为修慈行。不应食肉。大慧。夫食肉者。身体臭秽。恶名流布。贤圣善人。不用亲狎。是故菩萨不应食肉。大慧。夫血肉者。众仙所弃。群圣不食。是故菩萨不应食肉。大慧。菩萨为护众生信心。令于佛法不生讥谤。以慈愍故。不应食肉。大慧。若我弟子食啖于肉。令诸世人悉怀讥谤。而作是言。云何沙门修净行人。弃舍天仙所食之味。犹如恶兽食肉满腹。游行世间。令诸众生悉怀惊怖。坏清净行。失沙门道。是故当知佛法之中无调伏行。菩萨慈愍。为护众生。不令生于如是之心。不应食肉。大慧。如烧人肉。其气臭秽。与烧余肉等无差别。云何于中有食不食。是故一切乐清净者。不应食肉。大慧。诸善男女。冢间树下。阿兰若处。寂静修行。或住慈心。或持咒术。或求解脱。或趣大乘。以食肉故。一切障碍。不得成就。是故菩萨欲利自他。不应食肉。大慧。夫食肉者。见其形色。则已生于贪滋味心。菩萨慈愍一切众生。犹如己身。云何见之而作食想。是故菩萨不应食肉。大慧。夫食肉者。诸天远离。口气常臭。睡梦不安。觉已忧悚。夜叉恶鬼。夺其精气。心多惊怖。食不知足。增长疾病。易生疮癣。恒被诸虫之所唼食。不能于食深生厌离。大慧。我常说言。凡所食啖。作子肉想。余食尚然。云何而听弟子食肉。大慧。肉非美好。肉不清净。生诸罪恶。败诸功德。诸仙圣人之所弃舍。云何而许弟子食耶。若言许食。此人谤我。大慧。净美食者。应知则是粳米粟米大小麦豆酥油石蜜。如是等类。此是过去诸佛所许。我所称说。我种姓中诸善男女。心怀净信。久植善根。于身命财。不生贪着。慈愍一切。犹如己身。如是之人之所应食。非诸恶习虎狼性者心所爱重。大慧。过去有王。名师子生。耽着肉味。食种种肉。如是不已。遂至食人。臣民不堪。悉皆离叛。亡失国位。受大苦恼。大慧。释提桓因。住天王位。以于过去食肉余习。变身为鹰而逐于鸽。我时作王。名曰尸毗。愍念其鸽。自割身肉。以代其命。大慧。帝释余习。尚恼众生。况余无惭常食肉者。当知食肉自恼恼他。是故菩萨不应食肉。大慧。昔有一王。乘马游猎。马惊奔逸。入于山险。既无归路。又绝人居。有牝师子。与同游处。遂行丑行。生诸子息。其最长者。名曰班足。后得作王。领七亿家。食肉余习。非肉不食。初食禽兽。后乃至人。所生男女。悉是罗刹。转此身已。复生师子豺狼虎豹雕鹫等中。欲求人身。终不可得。况出生死涅槃之道。大慧。夫食肉者。有如是等无量过失。断而不食。获大功德。凡愚不知如是损益。是故我今为汝开演。凡是肉者。悉不应食。大慧。凡杀生者。多为人食。若人不食。亦无杀事。是故食肉与杀同罪。奇哉世间贪着肉味。于人身肉。尚取食之。况于鸟兽。有不食者。以贪着味故。广设方便。置罗网罟。处处安施。水陆飞行。皆被杀害。设自不食。为贪价值。而作是事。大慧。世复有人。心无慈愍。专行惨暴。犹如罗刹。若见众生。其身充盛。便生肉想。言此可贪。大慧。世无有肉。非是自杀。亦非他杀。心不疑杀。而可食者。以是义故。我许声闻食如是肉。大慧。未来之世。有愚痴人。于我法中。而为出家。妄说毗尼。坏乱正法。诽谤于我。言听食肉。亦自曾食。大慧。我若听许声闻食肉。我则非是住慈心者。修观行者。行头陀者。趣大乘者。云何而劝诸善男子及善女人。于诸众生。生一子想。断一切肉。大慧。我于诸处。设遮十种。许三种者。是渐禁断。令其修学。今此经中。自死他杀。凡是肉者。一切悉断。大慧。我不曾许弟子食肉。亦不现许。亦不当许。大慧。凡是肉食。于出家人。悉是不净。大慧。若有痴人。谤言如来听许食肉。亦自食者。当知是人恶业所缠。必当永堕不饶益处。大慧。我之所有诸圣弟子。尚不食于凡夫段食。况食血肉不净之食。大慧。声闻缘觉。及诸菩萨。尚惟法食。岂况如来。大慧。如来法身非杂食身。大慧。我已断除一切烦恼。我已浣涤一切习气。我已善择诸心智慧。大悲平等。普观众生。犹如一子。云何而许声闻弟子。食于子肉。何况自食。作是说者。无有是处。尔时世尊。重说颂曰。

　悉曾为亲属　　众秽所成长　　恐怖诸含生
　是故不应食　　一切肉与[葸-十+夕]　　韭蒜及诸酒
　如是不净物　　修行者远离　　亦常离麻油
　及诸穿孔床　　以彼诸细虫　　于中大惊怖
　饮食生放逸　　放逸生邪觉　　从觉生于贪
　是故不应食　　邪觉生贪故　　心为贪所醉
　心醉长爱欲　　生死不解脱　　为利杀众生
　以财取诸肉　　二俱是恶业　　死堕叫唤狱
　不想不教求　　此三种名净　　世无如是肉
　食者我呵责　　更互相食啖　　死堕恶兽中
　臭秽而癫狂　　是故不应食　　猎师旃荼罗
　屠儿罗刹婆　　此等种中生　　斯皆食肉报
　象胁与大云　　涅槃央掘摩　　及此楞伽经
　我皆制断肉　　食已无愧惭　　生生常癫狂
　诸佛及菩萨　　声闻所嫌恶　　先说见闻疑
　已断一切肉　　以其恶习故　　愚者妄分别
　如贪障解脱　　肉等亦复然　　若有食之者
　不能入圣道　　未来世众生　　于肉愚痴说
　言此净无罪　　佛听我等食　　净肉尚如药
　犹如子肉想　　是故修行者　　知量而行乞
　安住慈心者　　我说常厌离　　师子及虎狼
　应共同游止　　食肉背解脱　　及违圣表相
　令众生生怖　　是故不应食　　若于酒肉等
　一切皆不食　　必生贤圣中　　丰财具智慧

　　又不食肉经云。

　宁可自烧及挑眼　　不取断命而食肉
　诸佛演说慈悲法　　彼法中说行慈者
　出脑敲骨皆许可　　不应食彼众生肉
　若违佛法食肉者　　彼人修慈不圆满
　常受短寿及多病　　沉生死中不成佛

　　又大涅槃经云。迦叶菩萨复白佛言。世尊。云何如来不听食肉。佛言。夫食肉者。断大慈种。迦叶又言。如来何故先听比丘食三种净肉。佛言。是三种净肉。随事渐制。又何因缘故不听食十种不净肉耶。言十种者。人蛇象马驴犬师子猪狐猴狲是也。又何以故十种不净。乃至九种清净。而复不听。佛言。彼亦是因事渐次而制。如来所制一切禁戒。各有异意。异意故听食三种净肉。异想故断十种肉。异想故一切悉断。及自死者。我从今日。制诸弟子。不得复食一切肉也。善男子。如是菩萨清净之食。犹尚不食。况当食肉。罪报忏悔。

　　又首楞严经云。我灭度后。末法之中。多此鬼神。炽盛世间。自言食肉得菩提路。阿难。我令比丘食五净肉。此肉皆我神力化生。本无命根。汝婆罗门地多蒸湿。加以砂石。草莱不生。我以大悲神力所加。因大慈悲。假名为肉。汝得其味。奈何如来灭度后。食众生肉。名为释子。广行贪染啖肉。作善知识。令诸众生。堕爱见坑。失菩提道。罪报忏悔。

　　我等为无明所覆。不识食肉罪因。今遇道场。方乃觉知。归命毗卢遮那如来。及一切贤圣海众。烧香散华。食肉罪业。发露忏悔。不敢覆藏。由此因缘。我及法界众生海。食肉重罪。悉皆清净。

　　次忏悔灭罪印咒

　　唵萨栗末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念悉荡除　　如火焚枯草
　灭尽无有余

　我昔所造诸恶业　　皆由无始贪瞋痴
　从身语意之所生　　一切我今皆忏悔

　　忏悔已。至心归命礼本尊毗卢遮那佛。

　　○(白)众等听说经中无常偈

　无上诸世尊　　缘觉声闻众　　常舍无常身
　何况诸凡夫　　父母及妻子　　兄弟并眷属
　因观生死隔　　云何不愁叹

　　大方广佛华严经海印道场十重行愿常遍礼忏仪卷第十五
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第十六

　　唐　兰山云岩慈恩寺护法国师行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第十六晌

　　一切恭敬礼无尽三宝。

　　是诸众等人各胡跪。严持香华。如法供养。愿此供海云遍满十方界。阿僧祇华。阿僧祇香。阿僧祇鬘。阿僧祇涂香末香。衣服珍宝。幢幡妙盖。诸庄严具。各阿僧祇。以用供养。以如是等诸供养具。常作供养。帝网重重。诸佛菩萨贤圣海众。受此供养云。以为光明台。广于无边界。无量无尽。愿作佛事。

　　供养已。一切恭敬。

　　次奉施宝错

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持。名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次不空摩尼印咒

　　唵哑么遏布[口*(椔-田+夕)]麻祢巴能麻末𠷌呤怛达遏怛眉浪鸡碇萨慢怛不啰萨啰吽

　　梵音赞佛

　佛身一切相　　悉现无量佛　　普入十方界
　一一微尘中　　佛刹微尘数　　如是诸国土
　能令一念中　　一一尘中现　　一切诸国土
　及以神通事　　悉现一刹中　　菩萨力如是

　　直言赞佛

　世尊坐道场　　清净大光明　　譬如千日出
　普照虚空界　　无量亿千劫　　导师时乃现
　佛今出世间　　一切所瞻奉　　汝观佛光明
　化佛难思议　　一切宫殿中　　寂然而正受
　汝观佛神道　　毛孔出焰云　　照曜于世间
　光明无有尽　　汝应观佛身　　光网极清净
　现形等一切　　遍满于十方　　妙音遍世间
　闻者皆欣乐　　随诸众生语　　赞叹佛功德
　世尊光所照　　众生悉安乐　　有苦皆灭除
　心生大欢喜　　观诸菩萨众　　十方来萃止
　悉放摩尼云　　现前称赞佛　　道场出妙音
　其音极深远　　能灭众生苦　　以是佛神力
　一切咸恭敬　　心生大欢喜　　共在世尊前
　瞻仰于法王南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住琰魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命礼大方广佛华严经华藏世界海本尊毗卢遮那佛南无大月光太子观见佛光明证得佛法门

　十方尽归命　　灭罪增净信　　愿生华藏海
　极乐净土中

　　毗卢遮那品第六

　　第一逢一切功德山须弥胜云佛

　　经云尔时普贤菩萨(至)庄严佛刹海法界普周遍。

　愿共诸众生　　往生华藏海　　极乐净土中

　　第二逢波罗蜜善眼庄严王佛

　　经云诸佛子汝等应知(至)当如法王得自在。

　愿共诸众生　　往生华藏海　　极乐净土中

　　经云诸佛子大威光童子(至)汝当成佛大功德。

　愿共诸众生　　往生华藏海　　极乐净土中

　　第三逢最胜功德海佛

　　经云诸佛子波罗蜜善眼庄严(至)普贤菩萨一切行。

　愿共诸众生　　往生华藏海　　极乐净土中

　　第四逢名称普闻莲华眼幢佛

　　经云诸佛子彼摩尼华枝轮(至)从道场出还归本处。

　愿共诸众生　　往生华藏海　　极乐净土中南无普门净光明世界海胜音世界最初劫中一切功德山须弥胜云佛道场一切海众南无普门净光明世界海胜音世界最初劫中波罗蜜善眼庄严王佛道场一切海众南无普门净光明世界海胜音世界最初劫中最胜功德海佛道场一切海众南无普门净光明世界海胜音世界最初劫中名称普闻莲华眼幢佛道场一切海众南无胜音世界最初劫中如是等十须弥山微尘数一切如来南无三世一切如来普集自在法修多罗等世界海彼微尘数一切眷属修多罗南无法界体性清净庄严修多罗等世界微尘数一切眷属修多罗南无菩萨普眼光明行修多罗等世界海微尘数一切眷属修多罗南无广大方便普门遍照修多罗等世界海微尘数一切眷属修多罗南无普门净光明世界海胜音世界最初劫中圆器上根一生圆多劫果大威光菩萨摩诃萨南无胜音世界最初劫中焰光明城中夫人婇女三万七千前后围绕喜见善慧王南无此摩尼华枝轮大林中喜见王及一万五千五百王子与其父母并诸眷属无量百千那由他前后围绕众至心归命礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　次四圣谛忏悔

　　惟愿帝网无尽佛法僧宝。毗卢遮那如来。普贤文殊海会圣众。世出世神。慈悲本愿。放大光明。照于法会。证盟护念。哀愍摄受。愿我及一切众生海。自从无始。直至今时。一切迷四谛罪。发露忏悔。

　　夫四圣谛者。藏通别圆四教。但以四圣谛为本。乃至同教别教。皆说四圣谛。今标依圆教。明四圣谛。亦摄于余教。经云。菩萨此是苦圣谛。此是苦集圣谛。此是苦灭圣谛。此是苦灭道圣谛。善知俗谛。善知第一义谛。善知相谛。善知成立谛。善知事谛。善知生谛。善知尽无生智谛。善知入道智谛。善知一切菩萨地。次第成就谛。乃至善知如来智成就谛。此菩萨随众生心乐令欢喜故知俗谛。通达一切实相故。知第一义谛。觉法自相共相故知相谛。了诸法分位差别故知差别谛。善分别蕴界处故。知成立谛。觉身心苦恼故知事谛。觉诸趣生相续故知生谛。一切热恼毕竟灭故。知尽无生智谛。出生无二故。知入道智谛。正觉一切行相故。善知一切菩萨地次第相续成就。乃至如来智成就谛。以信解智力知非。以究竟智力。知如是谛。谛知已如实知一切有为法虚妄诈伪诳惑愚夫菩萨。尔时于诸众生。转增大悲。生大慈光明。得如是智力。不舍一切众生。常求佛智。如实观一切有为行前后际。知从前际无明有爱故生。生死流转。于诸蕴宅。不能动出。增长苦聚。无我无寿者。无养育者。无更数取后趣身者。离我我所。知前际后际亦如是。皆无所有虚妄贪着。断尽出离。若有若无。皆如实知。我等凡夫。愚痴无智。甚可哀愍。有无数身已灭现灭当灭。如是尽灭。不能于身而生厌想。转更增长机关苦事。随生死流。不能还返于诸蕴宅。不求出离。不知忧畏四大毒蛇。不能拔出诸慢见箭。不能息灭贪恚痴火。不能破坏无明黑暗。不能干竭爱欲大海。不求十力大圣导师。不出魔意稠林。于生死海。为觉观波涛之所漂溺。我等众生。受如是苦。孤穷困逼。无救无依。无洲无舍。无导无目。无明覆翳黑暗缠褁。

　　我等为无明所覆。圣谛玄义。不能证知今遇道场。方始觉知。归命毗卢遮那如来。及一切贤圣海众。烧香散华。不解圣谛。无量罪业。发露忏悔。不敢覆藏。由此因缘。我及法界众生海。一切罪业。愿皆清净。

　　次忏悔灭罪印咒

　　唵萨栗末(二合)巴(引)巴眉悉普怛[口*捺]曷捺末日罗也莎曷(应诵三遍)

　百劫积集罪　　一念悉荡除　　如火焚枯草
　灭尽无有余

　我昔所造诸恶业　　皆由无始贪瞋痴
　从身语意之所生　　一切我今皆忏悔

　　忏悔已。至心归命礼本尊毗卢遮那佛。

　　○(白)众等听说经中无常偈

　纵使此身满百岁　　终归要有死当头
　况复卒亡无定准　　如何兀兀不惊愁
　如鸟被绳常系脚　　似鱼食饵镇吞钩
　鬼使忽来追捉去　　亲朋悲泣岂能留

　　大方广佛华严经海印道场十重行愿常遍礼忏仪卷第十六
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第十七

　　唐　兰山云岩慈恩寺护法国师一行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子本增订正

　　鸡山寂光寺沙门读彻参阅

　　天台习教观沙门正止治定

　　第十七晌

　　第二普光明殿会修因契果生解分

　　一切恭敬敬礼无尽三宝。

　　是诸众等人各胡跪。严持香华。如法供养。愿此供海云遍满十方界。百万亿毗卢遮那摩尼宝。百万亿因陀罗摩尼宝。光明照曜。百万亿清净功德摩尼宝妙色分明。百万亿清净妙藏宝以为门闼。百万亿世界最胜明半月宝。百万亿离垢藏摩尼宝。百万亿师子面摩尼宝间错庄严。百万亿心王摩尼宝所求如意。百万亿阎浮檀摩尼宝。百万亿清净藏摩尼宝。百万亿帝幢摩尼宝。咸放大光。弥覆其上。百万亿白银藏摩尼宝。百万亿须弥幢摩尼宝庄严其藏。百万亿真珠璎珞。百万亿琉璃璎珞。百万亿赤色宝璎珞。百万亿摩尼璎珞。百万亿宝光明璎珞。百万亿种种藏摩尼璎珞。百万亿甚可乐见赤真珠璎珞。百万亿无边色相藏摩尼宝璎珞。百万亿极清净无比宝璎珞。百万亿胜光明摩尼宝璎珞。周匝垂布。以为庄严。以如是等诸供养具。常作供养。帝网重重。诸佛菩萨贤圣海众。受此供养云。以为光明台。广于无边界。无量无尽。愿作佛事。

　　供养已。一切恭敬。

　　次奉施宝错

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持。名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　运心供养印咒(以二手金刚合掌置于顶上应诵此咒)

　　唵萨㗚末(二合)㗚达(二合)眉鸣能遏(二合)碇(切身)悉发啰兮(慢)(引)遏遏捺竿莎(引)诃

　　梵音赞佛

　如来大威力　　普贤愿所成　　一切国土中
　妙音无不至　　无数诸亿劫　　一切尘刹中
　往昔所行事　　妙音咸具演　　十方尘国土
　光网悉周遍　　光中悉有佛　　普化诸群生

　　直言赞佛

　如心境界无有量　　诸佛境界亦复然
　如心境界从意生　　佛境如是应观察
　如龙不离于本处　　以心威力澍大雨
　雨水虽无来去处　　随龙心故悉充洽
　十力牟尼亦如是　　无所从来无所去
　若有净心则见身　　量等法界入毛孔
　如海珍奇无有量　　众生大地亦复然
　水性一味等无别　　于众生者各蒙益
　如来智海亦如是　　一切所有皆无量
　有学无学住地人　　悉在其中得饶益南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住琰魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命。礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中南无大方广佛华严经中佛名号品法门

　　如来名号品第七

　　经云尔时世尊抂摩竭提国(至)师子之座结跏趺坐。

　　(众和)

　彼佛菩萨处
　十方尽归命　　灭罪增净信　　愿生华藏海
　极乐净土中

　　经云南方过十佛刹微尘数(至)师子之座结跏趺坐。

　　(众和)

　彼佛菩萨处
　十方尽归命　　灭罪增净信　　愿生华藏海
　极乐净土中

　　经云西方过十佛刹微尘数(至)师子之座结跏趺坐。

　　(众和)

　彼佛菩萨处
　十方尽归命　　灭罪增净信　　愿生华藏海
　极乐净土中

　　经云北方过十佛刹微尘数(至)师子之座结跏趺坐。

　　(众和)

　彼佛菩萨处
　十方尽归命　　灭罪增净信　　愿生华藏海
　极乐净土中

　　经云东北方过十佛刹微尘(至)师子之座结跏趺坐。

　　(众和)

　彼佛菩萨处
　十方尽归命　　灭罪增净信　　愿生华藏海
　极乐净土中

　　经云东南方过十佛刹微尘(至)师子之座结跏趺坐。

　　(众和)

　彼佛菩萨处
　十方尽归命　　灭罪增净信　　愿生华藏海
　极乐净土中

　　经云西南方过十佛刹微尘(至)师子之座结跏趺坐。

　　(众和)

　彼佛菩萨处
　十方尽归命　　灭罪增净信　　愿生华藏海
　极乐净土中

　　经云西北方过十佛刹微尘(至)师子之座结跏趺坐。

　　(众和)

　彼佛菩萨处
　十方尽归命　　灭罪增净信　　愿生华藏海
　极乐净土中

　　经云下方过十佛刹微尘(至)师子之座结跏趺坐。

　　(众和)

　彼佛菩萨处
　十方尽归命　　灭罪增净信　　愿生华藏海
　极乐净土中

　　经云上方过十佛刹微尘数(至)师子之座结跏趺坐。

　　(众和)

　彼佛菩萨处
　十方尽归命　　灭罪增净信　　愿生华藏海
　极乐净土中

　　经云尔时文殊师利菩萨(至)令诸众生各别知见。

　愿共诸众生　　往生华藏海　　极乐净土中

　　经云诸佛子如来于此四天下中(至)众生各别知见。

　愿共诸众生　　往生华藏海　　极乐净土中

　　次娑婆百亿世界中初四洲内诸佛南无一切义成如来南无圆满月如来南无师子吼如来南无释迦牟尼如来南无第七仙如来南无毗卢遮那如来南无瞿昙氏如来南无大沙门如来南无曼胜如来南无导师如来南无如是等其数十千令诸众生各别知见

　十方尽归命　　灭罪增净信　　愿生华藏海
　极乐净土中

　　经云诸佛子此四天下东(至)令诸众生各别知见。

　愿共诸众生　　往生华藏海　　极乐净土中

　　次四洲不远东方善护世界内诸佛南无金刚如来南无自在如来南无有智慧如来南无难胜如来南无云王如来南无无诤如来南无能为主如来南无心欢喜如来南无无与等如来南无断言论如来南无如是等其数十千令诸众生各别知见

　十方尽归命　　灭罪增净信　　愿生华藏海
　极乐净土中

　　经云诸佛子此四天下南(至)令诸众生各别知见。

　愿共诸众生　　往生华藏海　　极乐净土中

　　次南方难忍世界内诸佛南无帝释如来南无宝称如来南无离垢如来南无实语如来南无能调伏如来南无具足喜如来南无大名称如来南无能利益如来南无无边如来南无最胜如来南无如是等其数十千令诸众生各别知见

　十方尽归命　　灭罪增净信　　愿生华藏海
　极乐净土中

　　经云诸佛子此四天下西(至)令诸众生各别知见。

　愿共诸众生　　往生华藏海　　极乐净土中

　　次西方亲慧世界内诸佛南无水天如来南无喜见如来南无最胜王如来南无调伏天如来南无真实慧如来南无到究竟如来南无欢喜如来南无法慧如来南无所作已办如来南无善住如来南无如是等其数十千令诸众生各别知见

　十方尽归命　　灭罪增净信　　愿生华藏海
　极乐净土中

　　经云诸佛子此四天下北(至)令诸众生各别知见。

　愿共诸众生　　往生华藏海　　极乐净土中

　　次北方有师子世界内诸佛南无大牟尼如来南无苦行如来南无世所尊如来南无最胜田如来南无一切智如来南无善意如来南无清净如来南无瑿罗䟦那如来南无最上施如来南无苦行得如来南无如是等其数十千令诸众生各别知见

　十方尽归命　　灭罪增净信　　愿生华藏海
　极乐净土中

　　经云诸佛子此四天下东北方(至)诸众生各别知见。

　愿共诸众生　　往生华藏海　　极乐净土中

　　次东北方妙观察世界内诸佛南无调伏魔如来南无成就如来南无息寂如来南无贤天如来南无离贪如来南无胜慧如来南无心平等如来南无无能胜如来南无智慧音如来南无难出现如来南无如是等其数十千令诸众生各别知见

　十方尽归命　　灭罪增净信　　愿生华藏海
　极乐净土中

　　经云诸佛子此四天下东南方(至)诸众生各别知见。

　愿共诸众生　　往生华藏海　　极乐净土中

　　次东南方喜乐世界内诸佛南无极威严如来南无光𦦨聚如来南无遍知如来南无秘密如来南无解脱如来南无性安住如来南无如法行如来南无净眼王如来南无大勇健如来南无精进力如来南无如是等其数十千令诸众生各别知见

　十方尽归命　　灭罪增净信　　愿生华藏海
　极乐净土中

　　经云诸佛子此四天下西南方(至)诸众生各别知见。

　愿共诸众生　　往生华藏海　　极乐净土中

　　次西南方甚坚牢世界内诸佛南无安住如来南无智王如来南无圆满如来南无不动如来南无妙眼如来南无顶王如来南无自在音如来南无一切施如来南无持众仙如来南无胜须弥如来南无如是等其数十千令诸众生各别知见

　十方尽归命　　灭罪增净信　　愿生华藏海
　极乐净土中

　　经云诸佛子此四天下西北方(至)诸众生各别知见。

　愿共诸众生　　往生华藏海　　极乐净土中

　　次西北方妙地世界内诸佛南无普遍如来南无光𦦨如来南无摩尼髻如来南无可忆念如来南无无上义如来南无常喜乐如来南无性清净如来南无圆满光如来南无修臂如来南无住本如来南无如是等其数十千令诸众生各别知见

　十方尽归命　　灭罪增净信　　愿生华藏海
　极乐净土中

　　经云诸佛子此四天下次下方(至)诸众生各别知见。

　愿共诸众生　　往生华藏海　　极乐净土中

　　次下方𦦨慧世界内诸佛南无集善根如来南无师子相如来南无猛利慧如来南无金色𦦨如来南无一切知识如来南无究竟音如来南无作利益如来南无到究竟如来南无真实天如来南无普遍胜如来南无如是等其数十千令诸众生各别知见

　十方尽归命　　灭罪增净信　　愿生华藏海
　极乐净土中

　　经云诸佛子此四天下次上方(至)诸众生各别知见。

　愿共诸众生　　往生华藏海　　极乐净土中

　　次上方持地世界内诸佛南无有智慧如来南无清净面如来南无觉慧如来南无上首如来南无行庄严如来南无发欢喜如来南无意成满如来南无如盛火如来南无持戒如来南无一道如来南无如是等其数十千令诸众生各别知见

　十方尽归命　　灭罪增净信　　愿生华藏海
　极乐净土中

　　次僧俗通忏悔

　　惟愿帝网无尽佛法僧宝。毗卢遮那如来。普贤文殊海会圣众。世出世神。慈悲本愿。放大光明。照于法会。证盟护念。哀愍摄受。愿我及一切众生海。自从无始。直至今时。僧俗一切罪业。发露忏悔。

　　大集经云。若未来世。有善男子善女人。信心清净。为欲供养如法修行诸比丘故。或舍家宅园林田地奴婢。乃至资生种种所须。尔时若有破戒比丘。受他所舍。乃至一华一果。是恶比丘。以愚痴故。受他净心所施诸物。获大恶报。于现在世。得四恶报。何等为四。一者恶名远闻流布十方。二者父母师长兄弟眷属奴婢亲戚。悉皆离散。三者获大重病。卧粪秽中。恶报相现。痛苦而死。四者衣钵坐具。所有资财。悉为五家之所分散。是名四种恶报。于未来世。复获四种大恶果报。何等为四。一者身坏命终。堕大地狱。二者于地狱中。久受勤苦。地狱终已。复生畜生饿鬼道中。得无手足报。居在旷野无水之处。经百千万岁。具受辛苦。三者从彼命终。生毒蛇中。得无眼报。经无量岁。唯食于土。四者于彼命终。得生人中。堕五浊世。不值诸佛。于彼世中。虽得人身。常无眼目。亦无手足。住在旷野。唯食人间所弃秽食。恒不充足。不得与人同其所止。从彼命终。复堕地狱。于三恶道。难得免出。何以故。彼善男子善女人。净心舍施田宅园林衣服汤药种种诸物。唯欲供养如法比丘。然破戒者。受他所施。唯欲供身。不与如法持戒比丘。以是因缘。获如是罪。又破戒者。久处生死。具受诸苦。虽得人身。不值佛世。所以者何。诸佛如来。不可思议。难可值遇。彼破戒者。断灭法母。不乐精进。不用见闻佛法僧故。以是因缘。不值佛世。彼恶比丘。于当来世。得如是等大恶果报。今皆忏悔。

　　若有刹帝利婆罗门毗舍首陀。以不信故。夺他所施。而彼愚人。于现身中。得二十种大恶果报。何者二十。一者诸天善神。皆悉远离。二者有大恶名。流布十方。三者眷属知识。违背乖离。四者怨憎恶人。同共聚会。五者所有资财。悉皆散失。六者心狂痴乱。恒多躁扰。七者诸根不具。八者睡眠不安。九者恒常饥渴。十者所食之物。犹如毒药。十一者所爱之人。悉皆离别。十二者共事之人。常多斗诤。十三者父母兄弟妻子奴婢。不信其言。十四者所有隐密覆匿之事知识亲友。共相显露。十五者所有财物。五家分散。十六者常遇重病。无人瞻视。十七者资生所须。常不称意。十八者形体枯悴。十九者久受勤苦。难得免离。二十者常处粪秽。乃至命终。是愚痴人。于现身中。得如是等二十种诸恶果报。命终之后。堕阿鼻地狱。一劫受苦。饥食铁丸。渴饮镕铜。用热铁鍱。以为衣服。行住坐卧。所受之物。皆是火聚。六方炽𦦨。更相通彻。彼诸罪人。于阿鼻狱。具受如是种种等苦。从彼命终。生末伽车䭾饿鬼中。居在旷野无水之处。生便无眼。又无手足。四方热风。来触其身。形体楚毒。犹如刀剑。宛转在地。受大苦恼。脂髓膏流。犹居热熬。魂神逃乱。出大恶声。具受如是百千种苦。经无量岁。然后命终。生大海中。受肉团身。其形长大。满百由旬。然彼罪人所居之处。于身外面一由旬。满中热水。状若镕铜。经无量百千岁。受如是等种种苦恼。如地狱中等无差别。从彼命终。于阎浮提旷野泽中。忽然化身。形如肉团。犹若大山。四方热风。来烧其身。飞禽走兽。竞来食之。经无量岁。尔乃命终。还堕地狱。复经无量百千万岁。备受众苦。然后命终。生饿鬼中。乃至肉团等身。经无量百千岁。往返轮回。具受众苦。其罪渐薄。得出为人。生无佛国五浊劫中。从生而盲。诸根不具。身形丑恶。人不喜见。今皆忏悔。

　　佛告频婆娑罗王言。大王如是罪人。于当来世。获如是等大恶果报。所以者何。持法比丘如法行故。有信心者。种种资财具足。施与彼恶比丘愚痴人等。夺自用故。获如是诸恶果报。今皆忏悔。

　　我等为无明所覆。不识罪因。今遇道场。方能觉知。归命毗卢遮那如来。及一切贤圣海众。烧香散华。僧俗所犯罪业。发露忏悔。不敢覆藏。由此因缘。我及法界众生海。违法重罪。悉愿清净。

　　次忏悔灭罪印咒

　　唵萨栗末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念悉荡除　　如火焚枯草
　灭尽无有余

　我昔所造诸恶业　　皆由无始贪瞋痴
　从身语意之所生　　一切我今皆忏悔

　　忏悔已。至心归命。体本尊毗卢遮那佛。

　　○(白)众等听说经中无常偈

　若世间欲乐　　若爱所生乐　　不及一内乐
　十六分之一　　禅乐为第一　　白法离生死
　爱尽第一乐　　毕竟不退乐　　不怖畏知足
　以修者不求　　如是禅定乐　　更无乐可比
　若不为爱缚　　疑所不怀者　　彼则渡有海
　常受一切乐

　　大方广佛华严经海印道场十重行愿常遍礼忏仪卷第十七
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第十八

　　唐　兰山云岩慈恩寺护法国师一行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第十八晌

　　次佛名号品中娑婆之外十界佛会

　　一切恭敬敬礼无尽三宝。

　　是诸众等人各胡跪。严持香华。如法供养。愿此供海云遍满十方界。一切香庄严。一切鬘庄严。一切末香庄严。一切宝庄严。一切幡庄严。一切宝缯彩庄严。一切栏楯庄严。如是等以庄严具。常作供养。帝网重重。诸佛菩萨一切海众。受此供养。云以为光明台。过于无边界。无量无尽。愿作佛事。

　　供养已。一切恭敬。

　　次奉施宝错

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持。名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次供养总持

　　捺么啰得捺(二合)得啰(二合)也(引)也捺么末(重)遏斡碇末日啰(二合)萨啰不啰(二合)麻㗚怛(二合)祢怛达遏怛也哑㗚曷(二合)碇萨灭屹三(二合)莫捺(重引)也怛涅达唵末𠷌啰(二合)末𠷌啰麻曷(引)末𠷌啰(二合)麻曷(引)碇拶末𠷌呤麻曷(引)眉㗚也(二合)末𠷌啰(二合)麻曷磨溺(重)即(舌腭)怛末𠷌哩(二合)磨曷磨溺慢伸当巴珊葛啰麻捺也末𠷌哩(二合)萨㗚末(二合)葛㗚麻(二合)哑斡啰捺(舌腭)眉商[口*捺]捺末𠷌啰(二合)莎(引)曷(引)

　　梵音赞佛

　如来胜无比　　甚深不可说　　出过语言道
　清净如虚空　　汝观人师子　　自在神通力
　已离于分别　　而令分别见　　导师为开演
　甚深微妙法　　以是因缘故　　现此无比身

　　直言赞佛

　　如来应正等觉。大智慧海。有四种大智慧宝。具足无量威德光明。此智宝光。触诸菩萨。乃至令得如来大智。何等为四。所谓灭一切散善波浪大智慧宝。除一切法爱大智慧宝。慧光普照大智慧宝。与如来平等无边功德大智慧宝。诸菩萨。修集一切助道法时。起无量散善波浪。一切世间天人阿修罗所不能坏。如来以灭一切散善波浪大智慧宝光明。触彼诸菩萨。令舍一切散善波浪。持心一境。住于三昧。又以除一切法爱大智慧宝光明。触彼菩萨。令舍离三昧味着。起广大神通。又以慧光普照大智慧宝光明。触彼菩萨。令舍所起广大神通。住大明功用行。又以与如来平等无边无功用大智慧宝光明。触彼菩萨。令舍所起大明无功用行。乃至得如来平等地。息一切功用。令无有余。若无如来此四智宝大光明触。乃至有一菩萨得如来地。无有是处。是为如来心第五相。南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住琰魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　经云诸佛子此娑婆世界(至)令诸众生。各别知见。

　愿共诸众生　　往生华藏海　　极乐净土中

　　次娑婆世界东方密训世界内诸佛南无平等如来南无殊胜如来南无安慰如来南无开晓意如来南无闻慧如来南无真实语如来南无得自在如来南无最胜身如来南无大勇猛如来南无无等智如来南无如是等百亿万种种名号令诸众生各别知见

　十方尽归命　　灭罪增净信　　愿生华藏海
　极乐净土中

　　经云诸佛子此娑婆世界南(至)令诸众生各别知见。

　愿共诸众生　　往生华藏海　　极乐净土中

　　次南方丰溢世界内诸佛南无本性如来南无勤意如来南无无上尊如来南无大智炬如来南无无所依如来南无光明藏如来南无智慧藏如来南无福德藏如来南无天中天如来南无大自在如来南无如是等百亿万种种名号令诸众生各别知见

　十方尽归命　　灭罪增净信　　愿生华藏海
　极乐净土中

　　经云诸佛子此娑婆世界西(至)令诸众生各别知见。

　愿共诸众生　　往生华藏海　　极乐净土中

　　次西方离垢世界内诸佛南无意成如来南无知道如来南无安住本如来南无能解缚如来南无通达义如来南无乐分别如来南无最胜见如来南无调伏行如来南无众苦行如来南无具足力如来南无如是等百亿万种种名号令诸众生各别知见

　十方尽归命　　灭罪增净信　　愿生华藏海
　极乐净土中

　　经云诸佛子此娑婆世界北(至)令诸众生各别知见。

　愿共诸众生　　往生华藏海　　极乐净土中

　　次北方丰乐世界内诸佛南无薝卜华色如来南无日藏如来南无善住如来南无现神通如来南无性超迈如来南无慧日如来南无无碍如来南无如月现如来南无迅疾风如来南无清净身如来南无如是等百亿万种种名号令诸众生各别知见

　十方尽归命　　灭罪增净信　　愿生华藏海
　极乐净土中

　　经云诸佛子此娑婆世界东北方(至)各别知见。

　愿共诸众生　　往生华藏海　　极乐净土中

　　次东北方摄取世界内诸佛南无永离苦如来南无普解脱如来南无大伏藏如来南无解脱智如来南无过去藏如来南无宝光明如来南无离世间如来南无无碍地如来南无净信藏如来南无心不动如来南无如是等百亿万种种名号令诸众生各别知见

　十方尽归命　　灭罪增净信　　愿生华藏海
　极乐净土中

　　经云诸佛子此娑婆世界东南方(至)各别知见。

　愿共诸众生　　往生华藏海　　极乐净土中

　　次东南方饶益世界内诸佛南无现光明如来南无尽智如来南无美音如来南无胜根如来南无庄严益如来南无精进根如来南无到分别彼岸如来南无胜定如来南无简言辞如来南无智慧海如来南无如是等百亿万种种名号令诸众生各别知见

　十方尽归命　　灭罪增净信　　愿生华藏海
　极乐净土中

　　经云诸佛子此娑婆世界西南方(至)各别知见。

　愿共诸众生　　往生华藏海　　极乐净土中

　　次西南方鲜少世界内诸佛南无牟尼主如来南无具众宝如来南无世解脱如来南无遍知根如来南无胜言辞如来南无明了见如来南无根自在如来南无大仙师如来南无开导业如来南无金刚师子如来南无如是等百亿万种种名号令诸众生各别知见

　十方尽归命　　灭罪增净信　　愿生华藏海
　极乐净土中

　　经云诸佛子此娑婆世界西北方(至)各别知见。

　愿共诸众生　　往生华藏海　　极乐净土中

　　次西北方欢喜世界内诸佛南无妙华聚如来南无旃檀盖如来南无莲华藏如来南无超越诸法如来南无法宝如来南无复出生如来南无净妙盖如来南无广大眼如来南无有善法如来南无专念法如来南无网藏如来南无如是等百亿万种种名号令诸众生各别知见

　十方尽归命　　灭罪增净信　　愿生华藏海
　极乐净土中

　　经云诸佛子此娑婆世界次下方(至)各别知见。

　愿共诸众生　　往生华藏海　　极乐净土中

　　次下方关𨷲世界内诸佛南无发起𦦨如来南无调伏毒如来南无帝释弓如来南无无常所如来南无觉悟本如来南无断增长如来南无大速疾如来南无常乐施如来无南分别道如来南无摧伏幢如来南无如是等百亿万种种名号令诸众生各别知见

　十方尽归命　　灭罪增净信　　愿生华藏海
　极乐净土中

　　经云诸佛子此娑婆世界次上方(至)各别知见。

　愿共诸众生　　往生华藏海　　极乐净土中

　　次上方振音世界内诸佛南无勇猛幢如来南无无量宝如来南无乐大施如来南无天光如来南无吉兴如来南无超境界如来南无一切主如来南无不退轮如来南无离众恶如来南无一切智如来南无如是等百亿万种种名号令诸众生各别知见

　十方尽归命　　灭罪增净信　　愿生华藏海
　极乐净土中

　　经云诸佛子如娑婆世界如是东方(至)而为说法。

　愿共诸众生　　往生华藏海　　极乐净土中

　　次类通一切尽十方佛南无如娑婆世界如是东方百千亿无数无量无边无等不可数不可称不可思不可量不可说尽法界虚空界诸世界中如来名号种种不同南西北方四维上下亦复如是一切如来至心归命。礼大方广佛华严经华藏世界海本尊毗卢遮那佛南无十身无碍毗卢遮那如来道场一切海众南无大方广佛华严经四圣谛品法门南无此娑婆世界中说四百亿十千名四圣谛一切法门

　十方尽归命　　灭罪增净信　　愿生华藏海
　极乐净土中

　　四圣谛品第八

　　经云尔时文殊师利菩萨(至)心之所乐令其调伏。

　愿共诸众生　　往生华藏海　　极乐净土中南无如此娑婆世界东南西北四维上下百千亿无数无量无边无等不可数不可称不可思不可量不可说尽法界虚空界所有世界中四谛一切法门南无如是等不可说佛刹极微尘数世界中百万亿种四圣谛一切法门至心归命礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　次在家忏悔

　　惟愿帝网无尽佛法僧宝。毗卢遮那如来。普贤文殊海会圣众。世出门神。慈悲本愿。放大光明。照于法会。证盟护念。哀愍摄受。愿我及一切众生海。自从无始。直至今时。一切在家诸业。发露忏悔。

　　宝积经云。所谓家者。名杀善根。名不舍过害助善业。是故名家。云何名在。一切结使在中住故。故名为在。又复住于不善觉故。住不调伏。住无惭愧。愚小凡夫。住不善行诸恶过咎。是故名家。又复在家一切苦恼。悉在中现。害先善根故名在家。又复家者。在是中住。无恶不造。在是中住。则于父母。沙门婆罗门。不好敬顺。是名为家。又复家者。长爱枝条忧悲苦恼。悉在中生。招集杀缚。呵打嗔骂。恶言出生。是故名家。未作善根。掉动不造。已作善根。悉令散灭。智者所呵。谓诸佛声闻。若住是中。堕于恶道。若住是中。堕贪嗔痴。是故名家。若住是中。妨废戒聚。定聚。慧聚。解脱聚。解脱知见聚。是故名家。若住是中。父母妻息姊妹亲友眷属知识贪爱所摄。常思念财。贪欲无满。如海吞流。终不满足。若在家住。如火焚薪。思处无定。如风不住。在家消身。犹如服毒。一切众苦。皆悉来归。是故应舍。如离怨家。若住在家。圣法作障。多起诤缘。常相违逆。住在家中。善恶缘杂。多诸事务。在家无常。不得久住。是不停法。在家极苦。求守护故。多诸忧虑。谓怨亲所。在家无我。倒计我所。在家诳惑。无有实事。现似如实。在家离别。多人住处。在家如幻。多容集聚无实众生。在家如梦兴衰代故。在家如露速破落故。家如蜜滴须臾味故。家如刺网贪着色声香味触故。家如针口虫不善觉食故。家如毒蛇互相侵故。家多希望心踯躅故。在家多怖王贼水火所劫夺故。家多论议多过患故。罪报忏悔。

　　在家多尘污。出家多妙好。在家具缚。出家无缚。在家多垢。出家舍离。在家恶摄。出家善摄。在家没于爱欲淤泥。出家远离爱欲淤泥。在家凡俱。出家智俱。在家邪命。出家净命。在家多垢。出家无垢。在家衰灭。出家无灭。在家处忧。出家欢喜。在家则是众恶梯隥。出家则是离隥。在家系缚。出家解脱。在家畏俱。出家无畏。在家谪罚。出家无罚。在家多患。出家无患。在家热恼。出家无热。在家多求苦。出家无求乐。在家掉动。出家无动。在家贫苦。出家无苦。在家怯弱。出家无怯。在家下贱。出家尊贵。在家炽然。出家寂静。在家利他。出家自利。在家之人无润精气。出家之人有大滋润。在家结乐。出家灭乐。在家增刺。出家无刺。在家成小法。出家成大法。在家不调。出家调伏。在家离戒。出家护戒。在家增长泪乳血海。出家干竭泪乳血海。在家之人诸佛声闻缘觉所呵。出家之人诸佛声闻缘觉所赞。在家无足。出家知足。在家魔喜。出家魔忧。在家不降伏。出家降伏。在家奴仆。出家为主。在家生死际。出家涅槃际。在家堕落。出家拔堕。在家闇冥。出家明照。在家之人根不自在。出家之人诸根自在。在家狂逸。出家不逸。在家不相应。出家相应。在家下观。出家上观。在家多营。出家少营。在家少力。出家大力。在家谄曲。出家正直。在家多忧。出家无忧。在家箭俱。出家俱箭。在家病患。出家无病。在家老法。出家壮法。在家放逸。出家修慧命。在家诳诈。出家无诳。在家多作。出家无作。在家毒器。出家甘露。在家灾患。出家无灾患。在家不舍。出家放舍。在家之人取于毒果。出家之人取无毒果。在家之人不爱相应。出家不与不爱相应。在家痴重。出家智轻。在家失方便。出家净方便。在家失正意。出家净正意。在家失至意。出家净至意。在家之人不能作救。出家作救。在家造穷劣。出家不造穷。在家非舍。出家作舍。在家非归。出家作归。在家多怒。出家多慈。在家负担。出家舍担。在家不尽一切诤讼。出家尽诤。在家有过。出家无过。在家匇务。出家闲务。在家热恼。出家离热。在家多仇。出家无仇。在家贮聚。出家无聚。在家财坚。出家德坚。在家忧俱。出家寂忧。在家损耗。出家增益。在家易得。出家之人亿劫难得。在家易作。出家难作。在家顺流。出家逆流。在家处法。出家船筏。在家结河。出家越渡。在家此岸。出家彼岸。在家缠缚。出家离缠。在家嫌恨。出家寂恨。在家王法。出家佛法。在家爱染污。出家离染污。在家生苦。出家生乐。在家浅近。出家深远。在家易伴。出家难伴。在家妻伴。出家心伴。在家忽务。出家离务。在家逼他苦。出家乐他乐。在家财施。出家法施。在家持魔幢。出家持佛幢。在家巢窟。出家离巢。在家非道。出家离非道。在家稠林。出家离林。罪报忏悔。

　　又造像功德经云。弥勒有四种因缘。令诸男子。受女人身。何等为四。一者以女人轻声笑唤佛。及诸菩萨一切圣人。二者于净持戒人。以诽谤心。说言犯戒。三者好行谄媚。诳惑于人。四者见他胜己心生嫉妒。若有丈夫行。此四事命终之后。必受女身。复经无量诸恶道苦。若深发信心。悔先所作。而造佛像。则其罪皆灭。必更不受女人之报。弥勒有四种因缘。令诸男子。受黄门身。何等为四。一者残害他形。乃至畜生。二者于持戒沙门嗔笑谤毁。三者情多贪欲故心犯戒。四者亲犯戒人复劝他犯。若有男子先行此事。后起信心。造佛形像。乃至成佛。不受斯报。当作丈夫诸根具足。弥勒有四种业。能令丈夫受二形身。一切人中最为其下。何等为四。一者于尊敬所而有烝秽。二者于男子身非处染着。三者即于自己而行欲事。四者炫卖女色而与他人。若有众生。曾行此事。深自咎责。悔先所犯。起净信心。造佛形像。乃至成佛不受此身。弥勒复有四缘。令诸男子。其心常生女人爱欲乐他。于己行丈夫事。何等为四。一者或嫌或戏谤毁于人。二者乐作女人衣服庄饰。三者于亲族女行淫秽事。四者实无胜德妄受其礼。以此因缘。令诸大夫。起于如是别异烦恼。若悔先犯。更不造新。心生信乐。作佛形像。其罪既灭。此心亦息。弥勒有五种悭。能坏众生。何等为五。一者悭惜所住邻邑。由此当于矌野中生。二者悭惜所居宅宇。当作虫身。恒居粪秽。三者悭惜端正好色。当感丑恶。不如意形。四者悭惜所有资财。当受贫穷衣食乏少。五者悭惜所知之法。当有顽钝畜生等报。若悔己先业造佛尊仪。则永离悭心。无前所受。弥勒复有五缘。令诸众生。生边夷之处。及无佛法时。何者为五。一者于三宝良田。不生净信。二者背实亏理。安行教诫。三者不如理实。而有教授。四者破和合僧。令成二部。五者极少乃至破二比丘。令不和合。若永断斯业。造佛形像。则常遇佛兴。恒闻法要。弥勒众生。复有五种因缘。常被于人之所厌逐。乃至至亲亦不喜见。云何。为五。一者两舌。二者恶口。三者多诤。四者多瞋。五者巧说相似之言。以行毁谤。后若发心。造佛形像。悔先恶业。誓不重作其所作罪。并得除灭。为一切人之所爱敬。何以故。诸佛有无量无边胜福德故。无量无边大智慧故。无量无边三昧解脱等。种种希有功德法故。罪报忏悔。

　　我等为无明所覆。不识罪因。今遇道场。方能觉知。归命毗卢遮那如来。及一切贤圣海众。烧香散华。帝网重重。一切罪业。发露忏悔。不敢覆藏。由此因缘。我及法界众生海。一切业报。愿皆清净。

　　次忏悔灭罪印咒

　　唵萨栗末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念悉荡除　　如火焚枯草
　灭尽无有余

　我昔所造诸恶业　　皆由无始贪瞋痴
　从身语意之所生　　一切我今皆忏悔

　　忏悔已。至心归命礼本尊毗卢遮那佛。

　　○(白)众等听说经中无常偈

　一切乐无常　　要必终归尽　　莫受此妄乐
　以为自欢娱　　无乐亦无常　　寿尽必退殃
　既知此法已　　勤苦菩萨道　　勤求不放逸
　当得不死处　　常行放逸者　　常趣于死路

　　大方广佛华严经十重行愿常遍礼忏仪卷第十八
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第十九

　　唐　兰山云岩慈恩寺护法国师一行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第十九晌

　　一切恭敬敬礼无尽三宝。

　　是诸众等人各胡跪。严持香华。如法供养。愿此供海云遍满十方界。阿僧祇宝以为其地。阿僧祗宫殿。阿僧祇门闼。阿僧祇牕牖。阿僧祇阶陛。阿僧祇栏楯。阿僧祇道路皆七宝成。阿僧祇幡。阿僧祇盖周回间列。阿僧祇众宝璎珞。阿僧祇真珠璎珞。阿僧祇赤真珠璎珞。阿僧祇师子珠璎珞处处垂下。阿僧祇半月。阿僧祇缯带。阿僧祗宝网以为严饰。阿僧祇宝铎风动成音。散阿僧祇天诸杂华。悬阿僧祇天宝鬘带严阿僧祇众宝香炉。雨阿僧祇细末香金屑。悬阿僧祇宝镜。燃阿僧祇宝灯。以如是等诸供养具。常作供养。帝网重重。诸佛菩萨贤圣海众。受此供养。云以为光明台。广于无边界。无量无尽。愿作佛事。

　　供养已。一切恭敬。

　　次奉施宝错

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉发啰捺萨麻英吽

　　宝错经云。有一总持。名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次结广大不空摩尼印咒(结印同前)

　　唵哑么遏布[口*(椔-田+夕)]麻祢巴能麻末𠷌呤怛达遏怛眉浪鸡碇萨慢怛不啰萨啰吽

　　梵音赞佛

　佛身不可取　　无生无起作　　应物普现前
　平等如虚空　　一毛现变化　　一切佛同说
　经于无量劫　　彼有无边际　　毗卢遮那佛
　愿力周沙界　　十方国土中　　恒转无上轮

　　直言赞佛

　譬如真如不生灭　　无有方所普能现
　大饶益者行如是　　出过三世不可量
　法界非界非非界　　非是有量非无量
　大功德者行亦然　　非量无量无身故
　如鸟飞行二千岁　　前后虚空等无别
　众劫演说如来行　　已说未说不可量
　金翅在空观大海　　辟水搏取龙男女
　十力能拔善根人　　令出有海除众惑
　譬如日月游虚空　　照令一切不分别
　世间周行于法界　　教化众生无动念南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住琰魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命礼大方广佛华严经华藏世界海本尊毗卢遮那佛南无十身无碍毗卢遮那如来道场一切海众南无大方广佛华严经中光明觉品法门

　十方尽归命　　灭罪增净信　　愿生华藏海
　极乐净土中

　　光明觉品第九

　　经云尔时世尊从两足轮下(至)佛遍虚空亦如是。

　愿共诸众生　　往生华藏海　　极乐净土中

　　次法界主伴诸佛南无十身无碍毗卢遮那如来道场一切海众南无此三千大千世界百亿阎浮提中见佛世尊坐莲华藏师子之座十佛刹微尘数菩萨所共围绕南无过此世界十方十佛国土皆有百亿阎浮提其中皆有如来坐莲华藏师子之座十佛刹微尘数菩萨所共围绕南无过十世界十方百世界中皆有百亿阎浮提悉见如来坐莲华藏师子之座十佛刹微尘数一切菩萨所共围绕南无过百世界十方千世界中百亿阎浮提中如来坐莲华藏师子之座十佛刹微尘数一切菩萨所共围绕南无过千世界十方千世界中百亿阎浮提中如来坐莲华藏师子之座十佛刹微尘数一切菩萨所共围绕南无过十千世界十方百千世界中百亿阎浮提中如来坐莲华藏师子之座十佛刹微尘数一切菩萨所共围绕南无过百千世界十方百万世界中百亿阎浮提中如来坐莲华藏师子之座十佛刹微尘数一切菩萨所共围绕南无过百万世界十方各一亿世界中百亿阎浮提中如来坐莲华藏师子之座十佛刹微尘数一切菩萨所共围绕南无过一亿世界十方十亿世界中百亿阎浮提中如来坐莲华藏师子之座十佛刹微尘数一切菩萨所共围绕南无过十亿世界十方百亿世界千亿世界百千亿世界那由他亿世界百那由他亿世界千那由他亿世界百千那由他亿世界中皆有阎浮提中如来坐莲华藏师子之座十佛刹微尘数一切菩萨所共围绕南无如是等无数无量无尽无边无等不可数不可称不可思不可量不可说不可说尽法界虚空界所有世界皆有百亿阎浮提中如来坐莲华藏师子之座十佛刹微尘数一切菩萨所共围绕

　十方尽归命　　灭罪增净信　　愿生华藏海
　极乐净土中

　　次法界普光十首菩萨本界佛南无东方十佛刹微尘数世界外金色世界不动智佛文殊师利菩萨十佛刹微尘数道场一切海众南无南方十佛刹微尘数世界外妙色世界无碍智佛觉首菩萨十佛刹微尘数道场一切海众南无西方十佛刹微尘数世界外莲华色世界解脱智佛财首菩萨十佛刹微尘数道场一切海众南无北方十佛刹微尘数世界外薝卜华色世界威仪智佛宝首菩萨十佛刹微尘数道场一切海众南无东北方十佛刹微尘数世界外优钵罗华色世界明相智佛功德首菩萨十佛刹微尘数道场一切海众南无东南方十佛刹微尘数世界外金色世界究竟智佛目首菩萨十佛刹微尘数道场一切海众南无西南方十佛刹微尘数世界外宝色世界最胜智佛精进首菩萨十佛刹微尘数道场一切海众南无西北方十佛刹微尘数世界外金刚色世界自在智佛法首菩萨十佛刹微尘数道场一切海众南无下方十佛刹微尘数世界外颇梨色世界梵智佛智首菩萨十佛刹微尘数道场一切海众南无上方十佛刹微尘数世界外平等色世界观察智佛贤首菩萨十佛刹微尘数道场一切海众南无过此世界十方十佛刹土中不动智佛等十方十首菩萨一一各十佛刹微尘数道场一切海众南无过十世界十方百世界中不动智等十佛十首菩萨一一各十佛刹微尘数道场一切海众南无过百世界十方千世界中不动智等十佛十首菩萨一一各十佛刹微尘数道场一切海众南无过千世界十方十千世界中不动智等十佛十首菩萨一一各十佛刹微尘数道场一切海众南无过十千世界十方百千世界中不动智等十佛十首菩萨一一各十佛刹微尘数道场一切海众南无过百千世界十方百万世界中不动智等十佛十首菩萨一一各十佛刹微尘数道场一切海众南无过百万世界十方一亿世界中不动智等十佛十首菩萨一一各十佛刹微尘数道场一切海众南无过一亿世界十方十亿世界中不动智等十佛十首菩萨一一各十佛刹微尘数道场一切海众南无过十亿世界十方百亿世界千亿世界那由他亿世界百那由他亿世界千那由他亿世界百千那由他亿世界中不动智等十佛十首菩萨一一各十佛刹微尘数道场一切海众南无如是等无数无量无尽无边无等不可说不可称不可思不可量不可说不可说尽法界虚空界所有世界中不动智等十佛十首菩萨一一各十佛刹微尘数道场一切海众

　十方尽归命　　灭罪增净信　　愿生华藏海
　极乐净土中

　　次法界普光证法佛南无十方三世尽虚空界微尘刹土中一切诸佛

　十方尽归命　　灭罪增净信　　愿生华藏海
　极乐净土中

　　次十信圆融果海法门南无为法界定心菩萨缘起深义普摄诸法缘起甚深法门南无为法界念心菩萨众生迷此故须教诫甚深法门南无为法界戒心菩萨教诫顺化有善恶业果甚深法门南无为法界护心菩萨欲知此业说法相应说法甚深法门南无为法界愿心菩萨说法成善唯佛福田甚深法门南无为法界进心菩萨说顺田故要持圣法正法甚深法门南无为法界不退心菩萨彼之正法者在勤行处正行甚深法门南无为法界慧心菩萨彼行正道又用助道功德甚深法门南无为法界回向心菩萨有助定王处方同趣一道甚深法门南无为法界智心菩萨证智果位中甚深定佛境甚深法门

　十方尽归命　　灭罪增净信　　愿生华藏海
　极乐净土中

　　次法界普光十信菩萨南无十方三世尽虚空界微尘刹土中信心菩萨一切海众南无十方三世尽虚空界微尘刹土中进心菩萨一切海众南无十方三世尽虚空界微尘刹土中念心菩萨一切海众南无十方三世尽虚空界微尘刹土中慧心菩萨一切海众南无十方三世尽虚空界微尘刹土中定心菩萨一切海众南无十方三世尽虚空界微尘刹土中戒心菩萨一切海众南无十方三世尽虚空界微尘刹土中回向心菩萨一切海众南无十方三世尽虚空界微尘刹土中护心菩萨一切海众南无十方三世尽虚空界微尘刹土中不退心菩萨一切海众南无十方三世尽虚空界微尘刹土中智心菩萨一切海众至心归命礼大方广佛华严经华藏世界海本尊毗卢遮那佛南无十身无碍毗卢遮那如来道场一切海众南无大方广佛华严经中菩萨问明品法门

　十方尽归命　　灭罪增净信　　愿生华藏海
　极乐净土中

　　菩萨问明品第十

　　经云尔时文殊师利菩萨(至)四维上下亦复如是。

　愿共诸众生　　往生华藏海　　极乐净土中南无大方广佛华严经中华藏世界海十身无碍本尊毗卢遮那佛南无十身无碍毗卢遮那如来道场一切海众南无大方广佛华严经中净行品法门

　十方尽归命　　灭罪增净信　　愿生华藏海
　极乐净土中

　　净行品第十一

　　经云尔时智首菩萨(至)以一切声闻缘觉所不能动。

　愿共诸众生　　往生华藏海　　极乐净土中南无大方广佛华严经中华藏世界海十身无碍本尊毗卢遮那佛南无十身无碍毗卢遮那如来道场一切海众南无大方广佛华经中贤首品法门

　十方尽归命　　灭罪增净信　　愿生华藏海
　极乐净土中

　　贤首品第十二

　　经云尔时文殊师利菩萨(至)我等一切悉皆随喜。

　愿共诸众生　　往生华藏海　　极乐净土中至心归命礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　次谤法忏悔

　　惟愿帝网无尽佛法僧宝。毗卢遮那如来。普贤文殊海会圣众。世出世神。慈悲本愿。放大光明。照于法会。证盟护念。哀愍摄受。愿我及一切众生海。自从无始。直至今时。一切谤法罪业。发露忏悔。

　　大法炬经云。尔时放光如来告诸菩萨言。摩那婆若有众生。于佛世尊。甚深密智。最上胜智。最微妙智。乃至一句生毁谤者。是人当受无量恶报。若复有人发如是言。此非佛语。非如来教。转增诽谤。复于如是诸佛法中。既无信心。自诽谤已。更令无量无边众生。于佛如是大慧门中。乃至一句诽谤不信。多作障碍。乃至不听他人读诵。听受因口业故。造种种恶。必定当受无量恶报。摩那婆宁令是人一切不闻。不令彼闻起粗重谤。摩那婆宁使是人。以诸瓦石。填塞其口。满一百年。不令得造如是谤业。言此法门非如来说。摩那婆如是痴人。住邪慢心。诽谤经典。与余众生。为大障碍。摩那婆彼诸恶人。非但愚痴。作如是说。复住悭嫉。谤毁是经。我今云何令诸众生。于是法中。莫能成就。摩那婆宁使是人。啖食牛粪过。于无量百千亿岁。不令是人。为饮食故。诽谤是法。摩那婆宁使是人。卧于菅针棘刺之上。过千亿岁。不令是人。为床敷故。谤毁是法。摩那婆宁使是人。裸露形体。过千亿岁。不令是人为衣服故。谤毁是法。摩那婆彼诸恶人。诽谤佛法。现在恶业。我已说之。汝先问我未来世中。得何果报者。摩那婆是谤法人。所受果报。我不应说。所以者何。我若说是果报过者。或能更令无量无边诸众生等。闻是事已。复增诽谤。罪报忏悔。

　　尔时旃檀那菩萨。从座而起。整持威仪。褊袒右膊。右膝着地。合掌恭敬。白放光如来言。世尊我于今者在世尊前。为如是等诸恶众生。诚心悔过。以彼谤法诸恶众生。于此陀罗尼门。乃至一句生诽谤心。若已诽谤。及欲诽谤。破坏呵毁。乃至与一众生。于一句中。而作障碍。故世尊我今。为彼诸恶众生。乃至无量无边诸世界中。亦多如是诸恶众生。受行颠倒。诽谤正法。我为彼故。今于佛前。诚心忏悔。世尊为彼众生。无救护故。无眼目故。无智慧故。具恶口故。我今为彼至诚悔过。世尊若复有人在世尊前。如是悔者。彼为是中得何善根。获何功德。尔时放光如来。告旃檀那菩萨言。善哉善哉。摩那婆汝能如是方便熏心。请问如来。若善男子。为彼破法诸恶众生。诚心悔过。当得无量大功德聚。摩那婆是功德聚。难可称量。今以譬喻。少分开演。令是众生。发欢喜心。摩那婆如此东方所有世界。其中众生。一切尽为摩诃施主。如是南西北方四维上下。周遍十方。所有众生。一切悉为摩诃施主。经于无量无边不可说不可称诸大劫数。常行布施。所谓金银众宝衣服饮食汤药房舍。种种众具。还以无量无边众生。皆集一处。为受施者。摩那婆于意云何。是福聚可为大否。旃檀那言。世尊是福德聚。真实宽大。何以故。世尊若有一人。于无量劫行施功德。尚不得遍。何况无量众生。经无数劫行檀福聚。而可测量其分限也。佛言。如是如是。摩那婆。彼等无量众生。无量劫数。无量行施。无量福聚。虽不可知。然犹不如。善男子善女人。于前一切谤法众中。但为一人。诚心忏悔。所生善根。所获功德。无量无边不可称比。况为无量众生。诚心忏悔也。复次摩那婆。置此世界所有谤法恶众生等。假使十方无量无边诸世界中。所有诽谤正法众生。摩那婆如是十方世界谤法众中。但为一人。至心悔过。所得福聚。及所生善根。尚不可限。何况普为十方众生。诚心悔也。如是福聚善根。住持摄受。增长诸功德聚。不可计算。不可称量。不可思议。如是功德。谁能信者。唯有不退菩萨摩诃萨。少能信耳。时旃檀那。复白佛言。彼善男子如是行时。欲求何等。佛言。旃檀那彼善男子。为菩提故。荷是重担。愍彼众生。至心忏悔。缘此善根。复能庄严诸佛国土。终得如是自在受用。罪报忏悔。

　　又谤法者。智度论云。略有二种。一者于方广佛经言非佛说。二者不称真理。大涅槃经云。有四种重罪。一诽谤方广经。二犯四重戒。三造五逆罪。四诽谤圣人。若有触犯时。堕阿鼻地狱。大般若经云。谤法罪愆。遍历十方阿鼻地狱。复来此界。劫尽更生。受苦无穷。如经广说。法华经中。亦广说谤法罪报。一切有情中。或自毁谤。或教他谤。或赞谤法。或随喜谤法。皆为重罪。

　　我等为无明所覆。不识谤法罪因。今遇道场。方能觉知。归命毗卢遮那如来。及一切贤圣海众。烧香散华。一切谤法罪业。发露忏悔。不敢覆藏。由此因缘。我及法界众生海。谤法罪报。愿皆消灭。

　　次忏悔灭罪印咒

　　唵萨栗末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念悉荡除　　如火焚枯草
　灭尽无有余

　我昔所造诸恶业　　皆由无始贪瞋痴
　从身语意之所生　　一切我今皆忏悔

　　忏悔已。至心归命礼本尊毗卢遮那佛。

　　○(白)众等听说经中无常偈

　诸王得自在　　势力无等双　　一切皆迁变
　寿命亦如是　　众苦轮无际　　流转无休息
　三界皆无常　　诸有悉无乐　　有道本性相
　一切皆空无

　　大方广佛华严经十重行愿常遍礼忏仪卷第十九
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第二十

　　唐　兰山云岩慈恩寺护法国师一行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第二十晌

　　第三忉利天宫会修因契果生解分

　　一切恭敬敬礼无尽三宝。

　　是诸众等人各胡跪。严持香华。如法供养。愿此供海云遍满十方界。不思议香云。不思议华云。不思议鬘云。不思议宝盖云。不思议宝幢云。不思议宝幡。云不思议妙宝庄严具云。不思议大摩尼宝云。不思议宝璎珞云。以如是等诸供养具。常作供养。帝网重重。诸佛菩萨贤圣海众。受此供养云。以为光明台。广于无边界。无量无尽。愿作佛事。

　　供养已。一切恭敬。

　　次奉施宝错

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持。名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次大慧施印咒

　　唵捺麻(紧)萨㗚末(二合)怛达(引)遏怛哑斡浪鸡碇三末(重)啰三末(重)啰吽

　　梵音赞佛

　一身能示现　　种种无量事　　无心无境界
　普应一切众　　一音中具演　　一切诸言音
　众生语言法　　随类皆能作　　其心常寂灭
　清净如虚空　　而普庄严刹　　示现一切众

　　直言赞佛

　譬如虚空遍十方　　若色非色有非有
　三世众生身国土　　如是普现无边际
　诸佛真身亦如是　　一切法界无不遍
　不可得见不可取　　为化众生而现形
　譬如虚空不可取　　普使众生造重业
　不念我今何所作　　云何我作为谁作
　诸佛身业亦如是　　普使众生修善法
　如来未曾有分别　　我今于彼种种作南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住琰魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命礼大方广佛华严经华藏世界海本尊毗卢遮那佛南无十身无碍毗卢遮那如来道场一切海众南无大方广佛华严经中升须弥山顶品法门

　十方尽归命　　灭罪增净信　　愿生华藏海
　极乐净土中

　　升须弥山顶品第十三

　　经云尔时如来威神力故(至)十方世界悉亦如是。

　　次法界十如来南无迦叶如来南无拘那含牟尼如来南无迦罗鸠䭾如来南无毗舍浮如来南无尸弃如来南无毗婆尸如来南无弗沙如来南无提舍如来南无波头摩如来南无然灯如来至心归命礼大方广佛华严经华藏世界海本尊毗卢遮那佛南无十身无碍毗卢遮那如来道场一切海众南无大方广佛华严经中须弥山顶偈赞品法门

　十方尽归命　　灭罪增净信　　愿生华藏海
　极乐净土中

　　须弥顶上偈赞品第十四

　　经云尔时佛神力故(至)无数亿劫中说亦不能尽。

　愿共诸众生　　往生华藏海　　极乐净土中

　　次法界须弥十慧菩萨本界佛南无东方百佛刹微尘数国土外因陀罗华世界殊特月佛法慧菩萨佛刹微尘数道场一切海众南无南方百佛刹微尘数国土外波头摩华世界无尽月佛一切慧菩萨佛刹微尘数道场一切海众南无西方百佛刹微尘数国土外宝华世界不动月佛胜慧菩萨佛刹微虚数道场一切海众南无北方百佛刹微尘数国土外优钵罗华世界风月佛功德慧菩萨佛刹微尘数道场一切海众南无东北方百佛刹微尘数国土外金刚华世界水月佛精进慧菩萨佛刹微尘数道场一切海众南无东南方百佛刹微尘数国土外妙香华世界解脱月佛善慧菩萨佛刹微尘数道场一切海众南无西南方百佛刹微尘数国土外悦意华世界无上月佛智慧菩萨佛刹微尘数道场一切海众南无西北方百佛刹微尘数国土外阿卢那华世界星宿月佛真实慧菩萨佛刹微尘数道场一切海众南无下方百佛刹微尘数国土外那罗陀华世界清净月佛无上慧菩萨佛刹微尘数道场一切海众南无上方百佛刹微尘数国土外虚空华世界明了月佛坚固慧菩萨佛刹微尘数道场一切海众至心归命礼大方广佛华严经华藏世界海本尊毗卢遮那佛南无十身无碍毗卢遮那如来道场一切海众南无大方广佛华严经中十住品法门

　十方尽归命　　灭罪增净信　　愿生华藏海
　极乐净土中

　　十住品第十五

　　经云尔时法慧菩萨(至)此三昧力法如是故。

　愿共诸众生　　往生华藏海　　极乐净土中

　　次加持佛南无如是等不可说不可说极微尘数佛刹微尘数刹同名法慧一切诸佛

　十方尽归命　　灭罪增净信　　愿生华藏海
　极乐净土中

　　次因该果海十住法门

　　经云是时诸佛各伸右手(至)一切世界悉亦如是。

　愿共诸众生　　往生华藏海　　极乐净土中南无初发心住法门南无治地住法门南无修行住法门南无生贵住法门南无具足方便住法门南无正心住法门南无不退住法门南无童真住法门南无法王子住法门南无灌顶住法门

　十方尽归命　　灭罪增净信　　愿生华藏海
　极乐净土中

　　次证法菩萨本界佛

　　经云又以佛神力故十方各过(至)何况所余诸妙行。

　愿共诸众生　　往生华藏海　　极乐净土中南无如是等十方不可说不可说不可量佛刹微尘数法云世界中十佛刹微尘数妙法一切如来

　　次证法菩萨南无如是等十方不可说不可说不可量佛刹微尘数法云世界中十佛刹微尘数法慧菩萨一切海众至心归命礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中南无十身无碍毗卢遮那如来道场一切海众南无大方广佛华严经中梵行品法门南无正念天子白法慧菩萨梵行品法门至心归命礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　梵行品第十六

　　经云尔时正念天子(至)成就慧身不由他悟。

　愿共诸众生　　往生华藏海　　极乐净土中南无十身无碍毗卢遮那如来道场一切海众南无大方广佛华严经中初发心功德品法门至心归命礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　初发心功德品第十七

　　经云尔时天帝释白法慧菩萨(至)宜应速发菩提心。

　愿共诸众生　　往生华藏海　　极乐净土中

　　次证法诸佛南无如是等十方不可说不可说世界佛刹微尘数同名法慧一切诸佛

　　次证法菩萨南无十方百千亿那由他无数无量无边无等不可数不可称不可量不可说尽法界虚空界诸世界中亦说此法教化众生法慧菩萨一切海众南无如是等世界诸佛道场一切海众至心归命礼大方广佛华严经华藏世界海本尊毗卢遮那佛南无十身无碍毗卢遮那如来道场一切海众南无大方广佛华严经中明法品法门

　十方尽归命　　灭罪增净信　　愿生华藏海
　极乐净土中

　　明法品第十八

　　经云尔时精进慧菩萨(至)如来欢喜大众奉行。

　愿共诸众生　　往生华藏海　　极乐净土中

　　次法界须弥十住菩萨南无十方三世尽虚空界微尘刹土中发心住菩萨一切海众南无十方三世尽虚空界微尘刹土中治地住菩萨一切海众南无十方三世尽虚空界微尘刹土中修行住菩萨一切海众南无十方三世尽虚空界微尘刹土中生贵住菩萨一切海众南无十方三世尽虚空界微尘刹土中具足方便住菩萨一切海众南无十方三世尽虚空界微尘刹土中正心住菩萨一切海众南无十方三世尽虚空界微尘刹土中不退住菩萨一切海众南无十方三世尽虚空界微尘刹土中童真住菩萨一切海众南无十方三世尽虚空界微尘刹土中法王子住菩萨一切海众南无十方三世尽虚空界微尘刹土中灌顶住菩萨一切海众至心归命礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　次十重垢染忏悔

　　惟愿帝网无尽佛法僧宝。毗卢遮那如来。普贤文殊海会圣众。世出世神。慈悲本愿。放大光明。照于法会。证盟护念。哀愍摄受。愿我及一切众生海。自从无始。直至今时。十重垢染一切罪业。发露忏悔。

　　夫以本性所忏罪者。从本至末。不出十重。迷源者。根本无明。迷背真界。起于三细六粗九相。染恼返本者。业止故无苦。乃至证得一心。游于不二果海。马鸣论云。谓不如实知真如法一故。不觉心起。而有其念。念无自相。不离本觉。犹如迷人依方故。迷若离于方。则无有迷众生。亦尔依觉故。迷若离觉性。则无不觉。以有不觉妄想心故。能知名义。为说真觉。若离不觉之心。则无真觉自相可说。复次依不觉故。生三种相。与彼不觉。相应不离。云何为三。一者无明业相。以依不觉故心动。说名为业。觉则不动。动则有苦果。不离因故。二者能见相。以依动故。能见不动则无见。三者境界相。以依能见故。境界妄现。离见则无境界。以有境界缘故。复生六种相。云何为六。一者智相。依于境界。心起分别爱。与不爱故。二者相续相。依于智故。生其苦乐。觉心起念。相续不断故。三者执取相。依于相续。缘念境界住持苦乐心起着故。四者计名字相。依于妄执分别。假名言相故。五者起业相依于名字。寻名取着。造种种业故。六者业系苦相。以依业受报。不自在故。当知无明。能生一切染法。以一切染法。皆是不觉相故。复次生灭因缘者。所谓众生依心意。意识转故。此义云何。以依阿赖耶识。说有无明不觉。而起能见能现。能取境界。起念相续。故说为意。此意复有五种名。云何为五。一者名为业识。谓无明力。不觉心动故。二者名为转识。依于动心。能见相故。三者名为现识。所谓能现一切境界。犹如明镜。现于色像。现识亦尔。随其五尘对至即现。无有前后。以一切时。任运而起常在前故。四者名为智识。谓分别染净法故。五者名为相续识。以念相应不断故。住持过去无量世等。善恶之业。令不失故。复能成熟现在未来苦乐等报。无差违故。能令现在已经之事。忽然而念未来之事。不觉妄虑。是故三界虚伪唯心所作。离心则无六尘境界。此义云何。以一切法。皆从心起妄念。而生一切分别。即分别自心。心不见心。无相可得。当知世间一切境界。皆依众生无明妄心。而得住持。是故一切法。如镜中像。无体可得。唯心虚妄。以心生则种种法生。心灭则种种法灭故。

　　我等为无明所覆。不悟根本枝末十种染恼。分别变易。二苦本具。今遇道场。方始觉知。归命毗卢遮那如来。及一切贤圣海众。烧香散华。十重染恼。发露忏悔。不敢覆藏。由此因缘。我及法界众生海。本末十重染恼一切罪业。悉愿清净。

　　次忏悔灭罪印咒

　　唵萨栗末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念悉荡除　　如火焚枯草
　灭尽无有余

　我昔所造诸恶业　　皆由无始贪瞋痴
　从身语意之所生　　一切我今皆忏悔

　　忏悔已。至心归命礼本尊毗卢遮那佛。

　　○(白)众等听说经中无常偈

　一切众生类　　死法常现前　　设以诸方便
　不能遮此法　　久受无量乐　　必定还退没
　是故诸人天　　不应纵贪欲

　　大方广佛华严经海印道场十重行愿常遍礼忏仪卷第二十
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第二十一

　　唐　兰山云岩慈恩寺护法国师一行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第二十一晌

　　第四夜摩天宫会修因契果生解分

　　一切恭敬敬礼无尽三宝。

　　是诸众等人各胡跪。严持香华。如法供养。愿此供海云。遍满十方界。百万亿香𦦨光明映彻。百万亿莲华藏开敷鲜荣。百万亿宝网。百万亿华网。百万亿香网弥覆其上。百万亿天宝衣。百万亿天青色衣。百万亿天黄色衣。百万亿天赤色衣。百万亿天奇妙色衣。百万亿天种种宝奇妙色衣。百万亿种种香熏色衣。百万亿一切宝所成衣。百万亿鲜白衣。悉善敷布。见者欢喜。以如是等诸供养具。常作供养。帝网重重。诸佛菩萨贤圣海众。受此供养云。以为光明台。广于无边界无量无尽。愿作佛事。

　　供养已。一切恭敬。

　　次奉施宝错

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持。名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次不空摩尼印咒

　　唵哑么遏帝[口*(椔-田+夕)]麻祢巴能麻末𠷌呤怛达遏怛眉浪鸡碇萨慢怛不啰萨啰吽

　　梵音赞佛

　如来大智慧　　希有无等伦　　一切诸世间
　思惟莫能及　　了知一切法　　自性无所有
　如是解法性　　则见卢舍那　　如来广大身
　究竟于法界　　不离于此座　　而遍一切处

　　直言赞佛

　譬如净月在虚空　　能蔽众星示亏盈
　一切水中能影现　　诸有观瞻悉对前
　如来净月亦复然　　能蔽余乘示修短
　普现天人净心水　　一切皆谓对其前
　譬如梵王住自宫　　普现三千诸梵处
　一切人天咸得见　　实不分身向于彼
　诸佛现身亦如是　　一切十方无不遍
　其身无数不可称　　亦不分身不分别南无大方广佛华严经华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住琰魔罗界地藏王菩萨摩诃萨南无十方生世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命。礼大方广佛华严经华藏世界海本尊毗卢遮那佛南无十身无碍毗卢遮那如来道场一切海众南无大方广佛华严经中升夜摩天宫品法门

　十方尽归命　　灭罪增净信　　愿生华藏海
　极乐净土中

　　升夜摩天宫品第十九

　　经云尔时如来威神力故(至)十方世界悉亦如是。

　愿共诸众生　　往生华藏海　　极乐净土中

　　次法界十如来南无名称如来南无宝王如来南无喜目如来南无然灯如来南无饶益如来南无善觉如来南无胜天如来南无无去如来南无无胜如来南无苦行如来至心归命。礼大方广佛华严经华藏世界海本尊毗卢遮那佛南无十身无碍毗卢遮那如来道场一切海众南无大方广佛华严经中夜摩天宫偈赞品法门

　十方尽归命　　灭罪增净信　　愿生华藏海
　极乐净土中

　　夜摩天宫中偈赞品第二十

　　经云尔时佛神力故(至)所有名号悉等无别。

　愿共诸众生　　往生华藏海　　极乐净土中

　　次放光偈赞分

　　经云尔时世尊从两足上(至)谓说如是法。

　愿共诸众生　　往生华藏海　　极乐净土中

　　次法界夜摩天宫十林菩萨本界佛南无东方十万佛刹微尘数诸国土外亲慧世界常住眼佛功德林菩萨佛刹微尘数道场一切海众南无南方十万佛刹微尘数诸国土外幢慧世界无胜眼佛慧林菩萨佛刹微尘数道场一切海众南无西方十万佛刹微尘数诸国土外宝慧世界无住眼佛胜林菩萨佛刹微尘数道场一切海众南无北方十万佛刹微尘数诸国土外胜慧世界不动眼佛无畏林菩萨佛刹微尘数道场一切海众南无东北方十万佛刹微尘数诸国土外灯慧世界天眼佛惭愧林菩萨佛刹微尘数道场一切海众南无东南方十万佛刹微尘数诸国土外金刚慧世界解脱眼佛精进林菩萨佛刹微尘数道场一切海众南无西南方十万佛刹微尘数诸国土外安乐慧世界审谛眼佛力林菩萨佛刹微尘数道场一切海众南无西北方十万佛刹微尘数诸国土外日慧世界明相眼佛行林菩萨佛刹微尘数道场一切海众南无下方十万佛刹微尘数诸国土外净慧世界最上眼佛觉林菩萨佛刹微尘数道场一切海众南无上方十万佛刹微尘数诸国土外梵慧世界绀青眼佛智林菩萨佛刹微尘数道场一切海众至心归命。礼大方广佛华严经华藏世界海本尊毗卢遮那佛南无十身无碍毗卢遮那如来道场一切海众南无大方广佛华严经中十行品法门

　十方尽归命　　灭罪增净信　　愿生华藏海
　极乐净土中

　　十行品第二十一

　　经云尔时功德林菩萨(至)此三昧力法如是故。

　愿共诸众生　　往生华藏海　　极乐净土中南无如是等无量无边无尽无等不可说佛刹微尘数同名一切功德林佛

　十方尽归命　　灭罪增净信　　愿生华藏海
　极乐净土中

　　经云尔时诸佛各伸右手(至)第十真实行。

　愿共诸众生　　往生华藏海　　极乐净土中

　　次该摄果海十行法门南无为法界第一行菩萨欢喜行法门南无为法界第二行菩萨饶益行法门南无为法界第三行菩萨无违逆行法门南无为法界第四行菩萨无屈挠行法门南无为法界第五行菩萨离痴乱行法门南无为法界第六行菩萨善现行法门南无为法界第七行菩萨无著行法门南无为法界第八行菩萨难得行法门南无为法界第九行菩萨善法行法门南无为法界第十行菩萨真实行法门

　十方尽归命　　灭罪增净信　　愿生华藏海
　极乐净土中

　　十行品之余

　　经云尔时佛神力故十方各有(至)赞叹称扬得究竟。

　愿共诸众生　　往生华藏海　　极乐净土中

　　次法界夜摩证法佛南无十方各十万佛刹微尘数国土外十万佛刹微尘数功德幢世界一切普功德佛

　　次证法菩萨南无如是等不可说不可称不可量十万佛刹微尘数功德幢世界十方遍满功德林菩萨一切海众

　　次瑞相分中诸天海众南无如是等不可说佛刹微尘数一切雷音声无量诸天一切海众

　　次法界夜摩十行菩萨南无十方三世尽虚空界微尘刹土中欢喜行菩萨摩诃萨南无十方三世尽虚空界微尘刹土中饶益行菩萨摩诃萨南无十方三世尽虚空界微尘刹土中无违逆行菩萨摩诃萨南无十方三世尽虚空界微尘刹土中无屈挠行菩萨摩诃萨南无十方三世尽虚空界微尘刹土中离痴乱行菩萨摩诃萨南无十方三世尽虚空界微尘刹土中善现行菩萨摩诃萨南无十方三世尽虚空界微尘刹土中无著行菩萨摩诃萨南无十方三世尽虚空界微尘刹土中难得行菩萨摩诃萨南无十方三世尽虚空界微尘刹土中善法行菩萨摩诃萨南无十方三世尽虚空界微尘刹土中真实行菩萨摩诃萨至心归命。礼大方广佛华严经中华藏世界海本尊毗卢遮那佛南无十身无碍毗卢遮那如来道场一切海众南无大方广佛华严经中十无尽藏品法门

　十方尽归命　　灭罪增净信　　愿生华藏海
　极乐净土中

　　十无尽藏品第二十二

　　经云尔时功德林菩萨(至)悉得究竟无尽大藏。

　愿共诸众生　　往生华藏海　　极乐净土中至心归命礼大方广佛华严经华藏世界海本尊毗卢遮那佛

　　次不敬师罪忏悔

　　惟愿帝网无尽佛法僧宝。毗卢遮那如来。普贤文殊海会圣众。世出世神。慈悲本愿。放大光明。照于法会证盟护念。哀愍摄受。愿我及一切众生海。自从无始。直至今时。无明盖覆。不知恩德。不能报恩。一切罪障。发露忏悔。

　　宝积经云。尔时佛告诸菩萨。善男子。汝曾往昔于拘留孙如来法中。出家为道。自恃多闻。修持净戒。常怀憍慢傲逸之心。又行头陀少欲知足。于时功德复生执着。尔时有二说法比丘。多诸亲友名闻利养。汝于是人。以悭嫉心。妄言诽谤。行淫欲事。是时法师亲友眷属。由汝离间。说其种过。皆令疑惑。不生信受。彼诸众生于是法师。无随顺心。断诸善根。是故汝等由斯恶业。已于六十百千岁中。生阿鼻地狱。余业未尽。复于四十百千岁中。生等活地狱。余业未尽。复于二十百千岁中。生黑绳地狱。余业未尽。复于一十百千岁中。生烧热地狱。从彼殁已。还得为人。五百世中。生盲无目。以残业故。在在所生。常多蒙钝。忘失正念。障覆善根。福德微少。形容丑缺。人不喜见。诽谤轻贱。戏弄欺嫌。常在边地。贫穷下劣。丧失财宝。资生艰难。不为众人尊重敬爱。从此殁已。于后末世五百岁中法欲灭时。还于边地下劣家生。匮乏饥冻。为人诽谤。忘失正念。不修善法。设欲修行。多诸留难。虽暂发起智慧光明。以业障故。寻复还没。汝等从五百岁后。是诸业障尔乃消灭。于后得生阿弥陀佛极乐世界。是时彼佛当为汝等。授阿耨多罗三藐三菩提记。尔时诸菩萨等闻佛所说。举身毛竖。深生忧悔。便自𢪛泪。前白佛言。世尊。我今发露。悔其过咎。我等常于菩萨乘人。轻慢嫉恚。及余业障。今于佛前。如罪忏悔。

　　又正恭敬经云。若比丘应于阿阇黎所。作敬重心及正恭敬。彼读诵受持经者。在阿阇黎前。不得露齿。不得瞻足。不得动足。不得叠足。不得踔足。不得弄足。不得高座处坐。师不借问。亦不得语。不得违师语。不得一向瞻相师面。住在师前三肘而立。师听坐即坐。坐已。于师所起慈悲心。彼诵经者。应先诵熟。熟者诵已。从师受经。任意多少。随诸法门中。若有疑者。先应咨请。听问以不。师若听可。然后当问。彼受经已。右膝着地。两手接礼师足。若地处恶者。随所有道。却退而行。当至平处。若地处先平。彼应礼师足。然后当行。行至十肘。复更作礼然后随道而行。彼应作如是念。阿阇黎当逐我后。我不能远离阿阇黎。彼应知时日三时。到阿阇黎所。若不到者。应如法治。若到而不见阿阇黎者。彼应若草若木若杖若土块若石令作记识。若阿阇黎在房宴坐者。彼应旋房礼敬。然后当行。若有所作。不问师亦不得作。除大小便。不得向师作粗犷恶语。不得重循师语随师所坐之处。若绳床若木床皆不得坐。彼床若坏。即应治之。彼应晨朝时往。知时往。不得非时往。彼往已。应问阿阇黎。当何所须及何所作。为入聚落不。若言入。阿阇黎所有衣被应洗手。自衣拭手。两手捉师衣已着净处。先与师净水洗手。然后授衣与师。于后安多会拂麈与之。或覆身衣。或雨衣。或所须余衣资用之者。彼应如是敬之。不得阿阇黎前涕唾。若寺内。若寺东西。不得左右反抄衣。不得缠头。随师所居有经行处。扫洒令净。日三时拂扇。三时洗浴。三时咨问取水。为师乞食。若师有所作者。彼应用力作之。若食竟。应从师索钵洗之。若与。先洗师钵。然后自洗己钵。师若不与。不得重索。何以故。阿难。未来有如是比丘。作是念言。如来正等觉钵无有洗者。彼学我故。自欲洗之。如来听如是等人夏取清凉冬取温暖。随所须者皆应得取。不得师前嚼杨枝。不得说师若好若恶。若遥见师。应起迎接。阿难。若从读诵咨请一四句偈。是名阿阇黎。是故彼应恭敬阿阇黎。阿难。若不如是恭敬阿阇黎者。以不敬故。住不正行。说师过恶者。彼不说我以为世尊。何以故。阿难。彼人不重佛。不敬法。不在僧数。何以故。阿难。如是痴人。不得名为住正行中。罪报忏悔。

　　阿难。若住正行者。我为彼人。说佛法耳。尔时尊者阿难涕泣流泪。作如是言。世尊。未来世中。若有众生。能住能行。如是等行。甚为希有。世尊。我能行住如是等行。世尊。若有比丘。不能恭敬和尚阿阇黎及说过者。彼人得何等报。佛告阿难。若有比丘。不敬和尚阿阇黎及说过者。我说彼人愚痴凡夫。何以故。阿难。不得说阿阇黎实恶。何况说虚。是中阿难。若不恭敬和尚阿阇黎者。有辟支地狱。名之为灭。彼人命终。生彼地狱。彼人生已。即有四头。身上火然。如热铁丸。是中有诸虫。名为铁狗。常所食啖彼人舌根。是处命终。生畜生中。作虎狼野干。众生见者皆唱言。是虎狼野干。有所见者。无能喜乐。以本口过故。常食粪秽。受报已尽。复生人中。常在边地无佛法处。虽生人中。具足众恶。远离功德。身形色力不类人状。禀受身形不似父母。不为父母之所怜爱。常被恶谤。远离诸佛。生生愚痴。暗钝无智。速堕地狱。何以故。以不恭敬教授施法济拔难者故。阿难。如是等人数得苦法。罪报忏悔。

　　阿难。假使读诵受持一四句偈。及以经卷。书写供养。随彼文字等劫。若顶若肩。若背荷负彼师。及一切乐具而供养之。阿难。如是供养已。犹不能报阿阇黎恩。佛告阿难。未来世中。有如是等诸恶比丘。得是经已。而不恭敬阿阇黎和尚者。以无行故。说阿阇黎和尚过。我今当记。如是比丘愚痴人等。堕诸地狱。受大苦恼。阿难。我今告汝。及以正敕。如来已说善恶道行。随彼众生所行善恶。得报如是。罪报忏悔。

　　又谤佛经云。当于尔时。彼长者子说彼比丘毁破净戒。彼恶业报。九十千年堕大地狱。于五百世。虽生人中受黄门身。生夷人中。生邪见家。于六百世中生盲无舌。七百世中虽复出家。求陀罗尼而不能得。何以故。以彼往世恶业障故。善男子。汝应善知如是法门。我今已说。既得闻已。若见法师实破戒者。不得生嗔。尚不应说。何况耳闻而得说耶。善男子。若有挑拔一切众生眼目罪聚。若以嗔心看法师者。所有恶业过彼罪聚。若断一切诸众生命所有罪聚。若于法师生于恶心。经回面顷。所得罪聚。彼前罪聚。于此罪聚。一百分中不等其一。于千分中亦不等一。于百千分阿僧祇分若歌罗分若数分中不等其一。于譬喻分乃至优波尼沙陀分中不等其一。何以故。若谤法师。即是谤佛。罪报忏悔。

　　善男子。若有希望供养佛者。彼人则应供养法师。若有希望供给佛者。彼人则应供给法师。若有希望礼拜佛者。彼人则应礼拜法师。何以故。以从菩萨生一切智。以从菩萨生诸佛故。又瑜伽大教王偈云。

　若人蓦踏于师影　　彼人坏塔罪无异
　所作所求皆不成　　诸佛贤圣皆不许
　勿令毁谤阿阇黎　　乃至梦中亦不得
　若有愚痴谤阇黎　　常被诸魔来惊怖
　如是恶业愚痴人　　智者宜应常远离
　所说地狱阿鼻等　　堕于地狱无出期
　谤阿阇黎获此果　　是故至心求菩提
　供养承事阿阇黎　　恭敬尊重常孝顺
　能施难思最上果　　弟子应当行孝顺
　报阿阇黎令欢喜　　师若欢喜法得成
　此外世间无有尊

　　我等为无明所覆。不识谤师罪因。今遇道场。方始觉知。归命毗卢遮那如来及一切圣贤海众。烧香散华。不敬师罪。发露忏悔。不敢覆藏。由此因缘。我及法界众生海不敬师罪。愿皆清净。

　　次忏悔灭罪印咒

　　唵萨栗末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念悉荡除　　如火焚枯草
　灭尽无有余

　我昔所造诸恶业　　皆由无始贪瞋痴
　从身语意之所生　　一切我今皆忏悔

　　忏悔已。至心归命礼本尊毗卢遮那佛。

　　○(白)众等听说经中无常偈

　凡圣本同常住性　　凡夫执相逐无常
　六道三途逼迫身　　世世生生老病死
　此老病死皆共嫌　　形仪丑恶极可厌
　少年容貌暂时在　　不久咸悉见枯羸
　假使寿命满百岁　　终归不免无常逼
　老病死苦常随逐　　恒与众生作无利
　应当亲近善知识　　念念勤修常住因
　舍无常色护常色　　受想行识亦如是

　　大方广佛华严经海印道场十重行愿常遍礼忏仪卷第二十一
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第二十二

　　唐　兰山云岩慈恩寺护法国师一行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第二十二晌

　　第五兜率天宫会修因契果生解分

　　一切恭敬敬礼无尽三宝。

　　是诸众等人各胡跪。严持香华。如法供养。愿此供海云。遍满十方界。阿僧祇宝光明云。一一光明现一切光。复有阿僧祇宝光明。清净智光。照了诸法。复有阿僧祇无碍宝光明。一一光明周遍法界阿僧祇宝所。一切诸宝悉皆具足阿僧祇宝藏。开示一切正法宝藏。阿僧祇宝幢如来幢相迥然高出。阿僧祇宝贤大智贤像具足清净。阿僧祇宝园生诸三昧快乐。以如是等诸供养具常作供养。帝网重重诸佛菩萨贤圣海众。受此供养云。以为光明台。过于无边界无量无尽。愿作佛事。

　　供养已。一切恭敬。

　　次奉施宝错

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持。名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次供养总持

　　捺么啰得捺(二合)得啰(二合)也(引)也捺么末(重)遏斡碇末日啰(二合)萨啰不啰(二合)麻㗚怛(二合)　怛达遏怛也哑㗚曷(二合)碇萨灭屹三(二合)莫捺(重引)也怛涅达唵末𠷌啰(二合)末𠷌啰麻曷(引)末𠷌啰(二合)麻曷(引)碇拶末𠷌呤麻曷(引)眉㗚也(二合)末𠷌啰(二合)麻曷磨溺(重)即(舌腭)怛末𠷌哩(二合)磨曷磨溺慢伸当巴珊葛啰麻捺也末𠷌哩(二合)啰萨㗚末(二合)葛㗚麻(二合)哑斡啰捺(舌腭)眉商[口*捺]捺末𠷌(二合)莎(引)曷(引)

　　梵音赞佛

　佛身及光明　　色相不思议　　众生信乐者
　随应悉令见　　于一佛身上　　化为无量佛
　雷音遍众刹　　演法深如海　　一一毛孔中
　光网遍十方　　演佛妙音声　　调伏难调者

　　直言赞佛

　普于十方无等尊　　未曾一念起慢心
　随其所修功德业　　亦复恭敬生尊重
　一切世间兜率中　　自然觉悟人师子
　功德广大净无等　　如其体相悉能见
　或现降生处母胎　　无量自在大神变
　成佛说法示灭度　　普遍世间无暂已
　人中师子初生时　　一切胜智悉承奉
　诸天帝释梵王等　　靡不恭敬而瞻侍
　十方一切无有余　　无量无边法界中
　无始无末无遐迩　　示现如来自在力
　人中尊导现生已　　游行诸方各七步
　欲以妙法悟群生　　是故如来普观察
　见诸众生沉欲海　　盲暗愚痴之所覆
　人中自在现微笑　　念当救彼三有苦
　大师子吼出妙音　　我为世间第一尊
　应然明净智慧灯　　灭彼生死愚痴暗
　人师子王出世时　　普放无量大光明
　令诸恶道皆休息　　永灭世间众苦难
　或时示现住王宫　　或现舍家修学道
　为欲饶益众生故　　示其如是自在力南无大方广佛华严经华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住琰魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命礼大方广佛华严经华藏世界海本尊毗卢遮那佛南无十身无碍毗卢遮那如来道场一切海众南无大方广佛华严经中升兜率天宫品法门

　十方尽归命　　灭罪增净信　　愿生华藏海
　极乐净土中

　　升兜率天宫品第二十三

　　经云尔时佛神力故(至)念法无断总持不忘。

　愿共诸众生　　往生华藏海　　极乐净土中

　　次兜率天宫作供养者一百七部众南无才见此座倍更增长一切智心百万亿初发心菩萨南无心净欢喜百万亿治地菩萨南无悟解清净百万亿修行菩萨南无住胜意乐百万亿生贵菩萨南无起大乘行百万亿方便具足菩萨南无勤修一切菩萨道百万亿正心住菩萨南无净修一切菩萨地百万亿不退菩萨南无得一切菩萨三昧光明百万亿童真菩萨南无入不思议诸佛境界百万亿法王子菩萨南无能现无量如来十力百万亿灌顶菩萨南无得自在神通百万亿菩萨南无生清净解百万亿菩萨南无心生爱乐百万亿菩萨南无深信不坏百万亿菩萨南无势力广大百万亿菩萨南无名称增长百万亿菩萨南无演说法义令智决定百万亿菩萨南无正念不乱百万亿菩萨南无生决定志百万亿菩萨南无得闻持力持一切佛法百万亿菩萨南无出生无量广大觉解百万亿菩萨南无安住信根百万亿菩萨南无得檀波罗蜜能一切施百万亿菩萨南无得尸波罗蜜具持众戒百万亿菩萨南无得忍波罗蜜心不妄动悉能忍受一切佛法百万亿菩萨南无得精进波罗蜜能行无量出离精进百万亿菩萨南无得禅定波罗蜜具足无量禅定光明百万亿菩萨南无得般若波罗蜜智慧光明能普照曜百万亿菩萨南无成就大愿悉皆清净百万亿菩萨南无得智慧灯明照法门百万亿菩萨南无为十方诸佛光所照百万亿菩萨南无周遍十方演离痴法百万亿菩萨南无普入一切诸佛刹土百万亿菩萨南无法身随到一切佛国百万亿菩萨南无得佛音声能广开悟百万亿菩萨南无得出生一切智方便百万亿菩萨南无得成就一切法门百万亿菩萨南无成就法智犹如宝幢能普显示一切佛法百万亿菩萨南无能悉示现如来境界百万亿菩萨南无恭敬礼拜百万亿诸天王南无谛观无厌百万亿龙王南无顶上合掌百万亿夜叉王南无起净信心百万亿乾闼婆王南无断憍慢意百万亿阿修罗王南无口衔缯带百万亿迦楼罗王南无欢喜踊跃百万亿紧那罗王南无欢喜瞻仰百万亿摩睺罗伽王南无稽首作礼百万亿世王南无瞻仰不瞬百万亿忉利天王南无欢喜赞叹百万亿夜摩天王南无布身作礼百万亿兜率天王南无头顶礼敬百万亿化乐天王南无恭敬合掌百万亿他化天王南无一心观察百万亿梵天王南无恭敬供养百万亿摩醯首罗天王南无发声赞叹百万亿菩萨南无专心供养百万亿天女南无踊跃欢喜百万亿同愿天南无妙声称赞百万亿往昔同住天南无布身敬礼百万亿梵身天南无合掌于顶百万亿梵辅天南无围绕侍卫百万亿梵众天南无赞叹称扬无量功德百万亿大梵天南无五体投地百万亿光天南无宣扬赞叹佛世难值百万亿少光天南无遥向佛礼百万亿无量光天南无赞叹如来甚难得见百万亿光音天南无与宫殿俱而来诣此百万亿净天南无以清净心稽首作礼百万亿少净天南无愿欲见佛投身而下百万亿无量净天南无恭敬尊重亲近供养百万亿遍净天南无念昔善根百万亿广天南无于如来所生希有想百万亿少广天南无决定尊重生诸善业百万亿无量广天南无曲躬恭敬百万亿广果天南无信根坚固恭敬礼拜百万亿无烦天南无合掌念佛情无厌足百万亿无热天南无头面作礼百万亿善见天南无念供养佛心无懈歇百万亿善现天南无恭敬顶礼百万亿阿迦尼吒天南无皆大欢喜发声赞叹百万亿种种天南无各善思惟而为庄严百万亿诸天南无护持佛座庄严不绝百万亿菩萨天南无雨一切华百万亿华手菩萨南无雨一切香百万亿香手菩萨南无雨一切鬘百万亿鬘手菩萨南无雨一切末香百万亿末香手菩萨南无雨一切涂香百万亿涂香手菩萨南无雨一切衣百万亿衣手菩萨南无雨一切盖百万亿盖手菩萨南无雨一切幢百万亿幢手菩萨南无雨一切幡百万亿幡手菩萨南无雨一切宝百万亿宝手菩萨南无雨一切庄严具百万亿庄严手菩萨南无从天宫出至于座所百万亿诸天子南无以净信心并宫殿俱百万亿诸天子南无以身持座百万亿生贵天子南无举身持座百万亿灌顶天子南无恭敬思惟百万亿思惟菩萨南无发清净心百万亿生贵菩萨南无诸根悦乐百万亿菩萨南无深心清净百万亿菩萨南无信解清净百万亿菩萨南无诸业清净百万亿菩萨南无受生自在百万亿菩萨南无成就于地百万亿菩萨南无法光照曜百万亿菩萨南无善能教化一切众生百万亿菩萨

　十方尽归命　　灭罪增净言　　愿生华藏海
　极乐净土中

　　经云尔时兜率陀天王(至)兜率陀天悉亦如是。

　愿共诸众生　　往生华藏海　　极乐净土中

　　次法界十如来南无无碍月如来南无广智如来南无普眼如来南无珊瑚如来南无论师子如来南无日照如来南无无边光如来南无法幢如来南无智灯如来南无功德光如来至心归命礼大方广佛华严经华藏世界海本尊毗卢遮那佛南无十身无碍毗卢遮那如来道场一切海众南无大方广佛华严经中率兜天宫偈赞品法门

　十方尽归命　　灭罪增净信　　愿生华藏海
　极乐净土中

　　兜率宫中偈赞品第二十四

　　经云尔时佛神力故(至)自在大光明普示于世间。

　愿共诸众生　　往生华藏海　　极乐净土中

　　次十幢菩萨本界佛南无东方万佛刹微尘数刹土外妙宝世界无尽幢佛金刚幢菩萨万佛刹微尘数道场一切海众南无南方万佛刹微尘数刹土外妙乐世界风幢佛坚固幢菩萨万佛刹微尘数道场一切海众南无西方万佛刹微尘数刹土外妙银世界解脱幢佛勇猛幢菩萨万佛刹微尘数道场一切海众南无北方万佛刹微尘数刹土外妙金世界威仪幢佛光明幢菩萨万佛刹微尘数道场一切海众南无东南方万佛刹微尘数刹土外妙摩尼世界明相幢佛智幢菩萨万佛刹微尘数道场一切海众南无西南方万佛刹微尘数刹土外妙金刚世界常幢佛宝幢菩萨万佛刹微尘数道场一切海众南无西北方万佛刹微尘数刹土外妙波头摩世界最胜幢佛精进幢菩萨万佛刹微尘数道场一切海众南无东北方万佛刹微尘数刹土外妙优钵罗世界自在幢佛离垢幢菩萨万佛刹微尘数道场一切海众南无下方万佛刹微尘数刹土外妙栴檀世界梵幢佛星宿幢菩萨万佛刹微尘数道场一切海众南无上方万佛刹微尘数刹土外妙香世界观察幢佛法幢菩萨万佛刹微尘数道场一切海众至心归命礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中南无大方广佛华严经中华藏世界海十身无碍本尊毗卢遮那佛南无十身无碍毗卢遮那如来道场一切海众南无大方广佛华严经中十回向品法门

　十方尽归命　　灭罪增净信　　愿生华藏海
　极乐净土中

　　十回向品第二十五

　　经云尔时金刚幢菩萨(至)入此三昧善根力故。

　愿共诸众生　　往生华藏海　　极乐净土中

　　次护助佛南无如是等十方各过无量无尽无等佛刹微尘数同名金刚幢一切诸佛

　十方尽归命　　灭罪增净信　　愿生华藏海
　极乐净土中

　　经云尔时诸佛各以右手(至)普贤菩萨行愿器故。

　愿共诸众生　　往生华藏海　　极乐净土中

　　十回向品之余

　　经云佛子菩萨摩诃萨(至)普令众生究竟皆得。

　愿共诸众生　　往生华藏海　　极乐净土中

　　　　　十回向品之余

　　经云佛子菩萨摩诃萨(至)令于实法正思惟。

　愿共诸众生　　往生华藏海　　极乐净土中

　　　　　十回向品之余

　　经云佛子云何为菩萨(至)皆得清净到于彼岸。

　愿共诸众生　　往生华藏海　　极乐净土中

　　次该摄果海十回向法门南无为法界第一回向菩萨救护一切众生离众生相回向法门南无为法界第二回向菩萨不坏回向法门南无为法界第三回向菩萨等一切诸佛回向法门南无为法界第四回向菩萨至一切处回向法门南无为法界第五回向菩萨无尽功德藏回向法门南无为法界第六回向菩萨入一切平等善根回向法门南无为法界第七回向菩萨等随顺一切众生回向法门南无为法界第八回向菩萨真如相回向法门南无为法界第九回向菩萨无缚无著解脱回向法门南无为法界第十回向菩萨入法界无量回向法门

　十方尽归命　　灭罪增净信　　愿生华藏海
　极乐净土中

　　经云尔时佛神力故(至)兜率天宫悉亦如是。

　愿共诸众生　　往生华藏海　　极乐净土中

　　次瑞相分中一切诸天南无阿僧祇诸天身无量百千亿不可说天妙法音不可思议天赞佛音阿僧祇天欢喜音咸称善哉诸天一切海众南无无量阿僧祇百千亿那由他诸天恭敬礼拜无数天子常念诸佛希求如来无量功德心不舍离无数天子作众伎乐歌咏赞叹供养如来一切诸天海众南无如是等不可说不可说十方三世尽虚空遍法界一切佛刹现无量阿僧祇诸佛境界如来化身出过诸天一切诸天海众

　十方尽归命　　灭罪增净信　　愿生华藏海
　极乐净土中

　　经云尔时复以佛神力故(至)所住行愿无能量。

　愿共诸众生　　往生华藏海　　极乐净土中

　　次法界兜率证法佛南无十方过十亿佛刹微尘数世界外有百万佛刹微尘数金刚光世界中金刚幢一切诸佛

　　次证法菩萨南无十方十亿佛刹微尘数世界外有百万佛刹微尘数金刚光世界中百万佛刹微尘数金刚幢菩萨一切海众

　　次法界兜率天宫十回向菩萨南无十方三世尽虚空界微尘刹土中住救护众生离众生相回向位菩萨一切海众南无十方三世尽虚空界微尘刹土中住不坏回向位菩萨一切海众南无十方三世尽虚空界微尘刹土中住等一切诸佛回向位菩萨一切海众南无十方三世尽虚空界微尘刹土中住至一切处回向位菩萨一切海众南无十方三世尽虚空界微尘刹土中住无尽功德藏回向位菩萨一切海众南无十方三世尽虚空界微尘刹土中住随顺一切善根坚固回向位菩萨一切海众南无十方三世尽虚空界微尘刹土中住随顺平等一切众生回向位菩萨一切海众南无十方三世尽虚空界微尘刹土中住真如相回向位菩萨一切海众南无十方三世尽虚空界微尘刹土中住无缚无著解脱回向位菩萨一切海众南无十方三世尽虚空界微尘刹土中于入无量法界回向位菩萨一切海众至心归命礼大方广佛华严经中华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　次法界横死孤魂罪报忏悔

　　惟愿帝网无尽佛法僧宝。毗卢遮那如来。普贤文殊海会圣众。出世出神。慈悲本愿。放大光明。照于法会。证明护念。哀悯摄受。愿我及一切众生海。自从无始。直至今时。业海无尽。帝网重重。天地虚旷。三界四府。苦中极苦。无救无依。非所见闻。有横死孤魂罪报。发露忏悔。

　　彼中横死者。大涅槃经云。死有三种。一破戒死。二放逸死。三命尽死。有九种横死。经云。佛告比丘。有九辈九因缘命未尽便横死。一者为不应饭而饭。二者为不量饭。三者为不习饭。四者为不出生。五者为生热。六者为不持五戒。七者为近恶知识。八者入里不时不如法行。九者为避罪报不避因死。罪报忏悔。

　　又药师经云。尔时阿难问救脱菩萨言。善男子。云何已尽之命而可增益。救脱菩萨言。大德。汝岂不闻如来说有九横死耶。是故劝造续命幡灯。修诸福德。以修福故。尽其寿命。不经苦患。阿难问言。九横云何。救脱菩萨言。若诸有情得病虽轻。然无医药及看病者。设复遇医。授以非药。实不应死而便横死。又信世间邪魔外道妖孽之师妄说祸福。便生恐动。心不自正。卜问觅祸。杀种种众生。解奏神明。呼诸魍魉。请乞福祐。欲冀延年终不能得。愚痴迷惑。信邪倒见。遂令横死。入于地狱。无有出期。是名初横。二者横被王法之所诛戮。三者畋猎嬉戏。耽淫嗜酒。放逸无度。横为非人夺其精气。四者横为火焚。五者横为水溺。六者横为种种恶兽所啖。七者横堕山崖。八者横为毒药魇祷咒诅起尸鬼等之所中害。九者饥渴所困不得饮食。而便横死。是为如来略说横死有此九种。其余复有无量诸横难可具说。罪报忏悔。

　　又瑜伽师地论云。死有三种。谓寿尽故。福尽故。不避不平等故。当知亦是时非时死。或由善心。或不善心。或无记心。云何寿尽故死。犹如有一随感。寿量满尽故死。此名时死。云何福尽故死。犹如有一资具阙故死。云何不避不平等故死。如世尊说九因九缘未尽寿量而死。何等为九。谓食无度量。食时不宜。不消复食。生而不吐。熟而持之。不近医药。不知于己。若损若益。非时非量。行非梵行。此名非时死。云何善心死。人命将终。自忆先时所习善法。或因他人提撕。乃能忆念。由此因缘。尔时信等善法现行于心。是为善心死。云何为无记心死。如人曾习善法。临终不能忆。又无他人提撕令忆。是为无记心死。云何不善心死。如人命将终。自忆先时串习恶法。或复由他人引起忆念。彼于尔时。贪嗔痴诸不善法现行于心。乃至粗细等想。现行于前。是为不善心死。又善心死时。安乐而死。恶心死时。诸苦逼迫于身。苦恼而死。又善心死者。不见乱色相。不善心死者。见乱色相。无记心死者。昏懵不惺。虽非苦恼死。亦非安乐死。罪报忏悔。

　　又法界面然鬼王所统。薜荔多部百亿河沙饿鬼。非我见闻。有名无名尘沙种族人间。依于草木。附彼城隍。衔冤魂识。品物精灵。自残自尽。无依无托。遗骸暴骨。乏祭馁魂。魑魅魍魉。又有三财九品一切幽魂。罪报忏悔。

　　诸佛子等。为无明所覆。不识罪因。今遇道场。方能觉知。归命毗卢遮那如来。及一切贤圣海众。烧香散花。横死孤魂所受罪业。发露忏悔。不敢覆藏。由此因缘。法界众生海。横死孤魂一切罪报。悉愿清净。

　　次忏悔灭罪印咒

　　唵萨栗末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念悉荡除　　如火焚枯草
　灭尽无有余

　我昔所造诸恶业　　皆由无始贪瞋痴
　从身语意之所生　　一切我今皆忏悔

　　忏悔已。至心归命礼本尊毗卢遮那佛。

　　○(白)众等听说经中无常偈

　上至非非想　　下至转轮王　　七宝镇随身
　千子常围绕　　如其寿命尽　　须臾不暂停
　还漂生死海　　随缘受众苦

　　大方广佛华严经海印道场十重行愿常遍礼忏仪卷第二十二
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第二十三

　　唐　兰山云岩慈恩寺护法国师一行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第二十三晌

　　第六他化自在天宫会修因契果生解分

　　一切恭敬敬礼无尽三宝。

　　是诸众等人各胡跪。严持香华如法供养。愿此供海云。遍满十方界。阿僧祇宝音如来妙音普示世间。阿僧祇宝形其一一形皆放无量妙法光明。阿僧祇宝相其一一相悉超众相。阿僧祇宝威仪见者皆生菩萨喜乐。阿僧祇宝聚见者皆生智慧宝聚。阿僧祇宝安住见者皆生善住宝心。阿僧祇宝衣服其有著者生诸菩萨无比三昧。阿僧祇宝袈裟其有著者才始发心则得具见陀罗尼门。阿僧祇宝修习其有见者知一切宝皆是业果决定清净。阿僧祗宝无碍智见其有见者得了一切清净法眼。阿僧祇宝光藏其有见者则得成就大智慧藏。以如是等诸供养具。常作供养。帝网重重。诸佛菩萨。贤圣海众。受此供养云。以为光明台。广于无边界。无量无尽。愿作佛事。

　　供养已。一切恭敬。

　　次奉施宝错

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝持经云。有一总持。名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次运心供养印咒(以二手金刚合掌。置于顶上。应诵此咒)

　　唵萨㗚末(二合)㗚达(二合)眉呜能遏(二合)碇(切身)悉发啰兮(慢)(引)遏遏捺竿莎(引)诃

　　梵音赞佛

　已证如来智　　等照于法界　　普入佛毛孔
　一切诸刹海　　身住一切处　　一切皆平等
　智能如是行　　入佛之境界　　一切佛国土
　皆见神通力　　示现种种身　　及种种名号

　　直言赞佛

　真如离妄恒寂静　　无生无灭普周遍
　诸佛境界亦复然　　体性平等不增减
　导师境界亦如是　　遍于三世亦非普
　譬如实际而非际　　普在三世皆无碍
　法性无作无变易　　犹如虚空本清净
　诸佛性净亦如是　　本性非性离有无
　法性不在于言论　　无说离说恒寂灭
　十方境界性亦然　　一切文辞莫能辩
　了知诸法性寂灭　　如鸟飞空无有迹
　以本愿力现色身　　令见如来大神变
　若有欲知佛境界　　当净其意如虚空
　远离妄想及诸取　　令心所向皆无碍南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住琰魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护国法师至心归命礼大方广佛华严经华藏世界海本尊毗卢遮那佛南无十身无碍毗卢遮那如来道场一切海众南无大方广佛华严经中十地品法门

　十方尽归命　　灭罪增净信　　愿生华藏海
　极乐净土中

　　十地品第二十六

　　经云尔时世尊(至)金刚藏菩萨而为上首。

　愿共诸众生　　往生华藏海　　极乐净土中

　　次说十地法者。金刚藏为主一切菩萨海众南无金刚藏菩萨南无宝藏菩萨南无莲华藏菩萨南无德藏菩萨南无莲华德藏菩萨南无日藏菩萨南无苏利耶藏菩萨南无无垢月藏菩萨南无于一切国土普现庄严藏菩萨南无毗卢遮那智藏菩萨南无妙德藏菩萨南无旃檀德藏菩萨南无华德藏菩萨南无俱苏摩德藏菩萨南无优钵罗德藏菩萨南无天德藏菩萨南无福德藏菩萨南无无碍清净智德藏菩萨南无功德藏菩萨南无那罗延德藏菩萨南无无垢藏菩萨南无离垢藏菩萨南无种种辩才庄严藏菩萨南无大光明网藏菩萨南无净威德光明王藏菩萨南无金庄严大功德光明王藏菩萨南无一切相庄严净德藏菩萨南无金刚𦦨德相庄严藏菩萨南无光明𦦨藏菩萨南无星宿王光照藏菩萨南无虚空无碍智藏菩萨南无妙音无碍藏菩萨南无陀罗尼功德持一切众生愿藏菩萨南无海庄严藏菩萨南无须弥德藏菩萨南无净一切功德藏菩萨南无如来藏菩萨南无福德藏菩萨南无解脱月菩萨南无如是等无数无量无边无等不可数不可称不可思不可量不可说一切菩萨道场海众

　十方尽归命　　灭罪增净信　　愿生华藏海
　极乐净土中

　　经云尔时金刚藏菩萨承佛(至)法界智印善印故。

　　次加助佛南无十方各过十亿佛刹微尘数世界外各有十亿微尘数世界加助一切金刚藏佛

　十方尽归命　　灭罪增净信　　愿生华藏海
　极乐净土中

　　次该摄果海十地法门

　　经云尔时十方诸佛各申右手(至)诸菩萨随证智。

　愿共诸众生　　往生华藏海　　极乐净土中南无欢喜地法门南无离垢地法门南无发光地法门南无𦦨慧地法门南无难胜地法门南无现前地法门南无远行地法门南无不动地法门南无善慧地法门南无法云地法门

　十方尽归命　　灭罪增净信　　愿生华藏海
　极乐净土中

　　次请分(分二)

　　一说已默然

　　经云。尔时金刚藏菩萨说此菩萨十地名已。默然而住。不复分别。

　　二三处五请(分三)

　　△一解脱月请(分五)

　　○一知默处疑请

　　经云是时一切菩萨众(至)如蜂念好蜜如渴思甘露。

　愿共诸众生　　往生华藏海　　极乐净土中

　　○二法深难止受

　　经云尔时大智无所畏金刚藏菩萨(至)默然而不说。

　愿共诸众生　　往生华藏海　　极乐净土中

　　○三众叹堪问请

　　经云尔时解脱月菩萨(至)承事无量佛能知此地义。

　愿共诸众生　　往生华藏海　　极乐净土中

　　○四不堪有损止

　　经云尔时金刚藏菩萨言佛子(至)我愍是等故不说。

　愿共诸众生　　往生华藏海　　极乐净土中

　　○五双叹人法请

　　经云尔时解脱月菩萨(至)如是佛法依于地。

　愿共诸众生　　往生华藏海　　极乐净土中

　　△二大众同请

　　经云尔时诸大菩萨众(至)成十力无碍善逝一切行。

　愿共诸众生　　往生华藏海　　极乐净土中

　　△三如来加请

　　经云尔时世尊从眉间(至)我依其义已解释。

　愿共诸众生　　往生华藏海　　极乐净土中

　　十地品之余

　　佛子闻此广大行(至)我为佛子已宣说。

　愿共诸众生　　往生华藏海　　极乐净土中

　　　　　十地品之余

　　净居天众那由他(至)亿劫说此不可尽。

　　次法界他化天宫证法诸佛南无十方各十亿佛刹微尘数世界外有十亿佛刹微尘数同名金刚藏佛道场一切海众

　　次法界金刚藏本界佛南无十方各十亿佛刹微尘数世界外有十亿佛刹微尘数金刚德世界金刚幢佛道场一切海众

　　次法界他化天宫证法菩萨南无十方各十亿佛刹微尘数世界外有十亿佛刹微尘数金刚德世界中作证明者金刚藏菩萨一切海众

　十方尽归命　　灭罪增净信　　愿生华藏海
　极乐净土中

　　次法界十地菩萨南无十方三世尽虚空界微尘刹土中欢喜地菩萨一切海众南无十方三世尽虚空界微尘刹土中离垢地菩萨一切海众南无十方三世尽虚空界微尘刹土中发光地菩萨一切海众南无十方三世尽虚空界微尘刹土中焰慧地菩萨一切海众南无十方三世尽虚空界微尘刹土中难胜地菩萨一切海众南无十方三世尽虚空界微尘刹土中现前地菩萨一切海众南无十方三世尽虚空界微尘刹土中远行地菩萨一切海众南无十方三世尽虚空界微尘刹土中不动地菩萨一切海众南无十方三世尽虚空界微尘刹土中善慧地菩萨一切海众南无十方三世尽虚空界微尘刹土中法云地菩萨一切海众至心归命礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　次邪魔外道违法忏悔

　　惟愿帝网无尽佛法僧宝。毗卢遮那如来。普贤文殊海会圣众。世出世神。慈悲本愿。放大光明。照于法会。证明护念。哀悯摄受。愿我及一切众生海。自从无始。直至今时。业海无尽。帝网重重。怨魔外道。堕邪类中。如是罪业。发露忏悔。

　　大方等日藏经云。尔时世尊降诸魔故。在欲色二界中间大宝坊中。与大菩萨其数无量。为诸大众说虚空界出息入息甘露门已。默然而住。尔时欲界魔王波旬。悉见一切娑婆国土所有众生。及诸天宫合家眷属在佛身中。时魔波旬见已悲泣涕泪交流。心大懊恼。遍身汗出。啼哭失声。称怨大唤。或起或立。或坐或行。入出家居。东西狂走。频伸欠呿。怖惧慞惶。愤叹长嘘。喘息粗促。合眼张口。吐舌䑛身。露背现胸。伸臂缩脚。摇头动项。索手揩摩。种种施为。受大苦恼。乃至一切魔之眷属心内愁忧亦复如是。时魔波旬有一军主。名戒依止。见王身心如是煎逼。说偈问曰。

　何故愁恼独行住　　唱唤驰走似颠狂
　出入居家心不安　　如是因缘愿王说

　　魔波旬答言。

　我今身体汗遍流　　心中分裂如刀割
　啼哭眼中泪如血　　为睹瞿昙现变通
　其形广大无有边　　刹土悉皆居腹内
　我失臣民及眷属　　云何令我心不愁

　　尔时戒依止大魔军主即自念言。世间难摧。谓三种毒。一者天魔。二者恶龙。三者得定五通仙人。我今魔宫已被摧坏。唯龙境界牢固。今当为王约敕到彼龙宫。如是切勒早与瞿昙共相斗战。时诸恶龙将欲飞空而不能去。时魔波旬及戒依止。化龙宫内。作诸蚊䖟蝇蛆毒虫死尸人粪臭处狼籍。充满其中。诸龙见已。悉生嗔忿。即出宫殿。至须弥下佉罗坻山大圣人处。请求救济。彼龙奋身如须弥山。既到彼已。其身皆小。犹如铜箸。各各自说我等欲往而不能动。即大忧愁。瞋忿停坐。时魔波旬见于诸龙。皆来入此牟尼处所。悉失势力。无复自在。不能毁坏沙门瞿昙。是时佛神力故。此娑婆界及十方佛土一切众生入佛身内。乃至时戒依止大魔军主。将领眷属。于阎浮提地上游行。尔时如来在众中坐。示现常身。安然不动。大魔军主见已念言。沙门瞿昙示现大身。今复本形。或能见我。大魔军众怖畏失力。无复神通。我今先当到瞿昙所。看彼道术。方便因缘。试共谈论。观其诈伪。对如来立。而说偈言。

　未能度脱于自身　　生死海中得出离
　何以诳他众生类　　云何安汝置涅槃

　　尔时如来答戒依止大魔军主而说偈言。

　我久越度流转海　　更不生于诸有中
　慈悲愍念诸群生　　是故说于出要道
　汝于往昔无数劫　　已发最胜菩提心
　值遇然灯佛世尊　　修行布施及持戒
　如是过去亿千佛　　悉已恭敬曾供养
　当得于此清净乘　　我今决定受汝记
　未来成佛还如我　　云何乃说诳众生
　我今施汝智慧眼　　可念前生行本末
　时戒依止魔军主　　即得宿命识往生
　头陀苦节习于禅　　业果福德皆明了

　　时戒依止大魔军主闻此偈已。眼中泪出。如来世尊我大懊恼。我大惭愧。如大痴人。如迷如醉。如着鬼颠。我念过去。经一阿僧祇劫。大精进力发阿耨多罗三藐三菩提心。乃至迦叶如来法中。有一比丘说声闻法。有大乘人说菩萨法。我于尔时。心错口恶。谤此说人言是魔语。或魔眷属。大乘人边说小乘过。如是恶口罪业因缘。我于彼死。魔界中生。受是身来。已经五十七亿千岁。世尊。我宁更历六百千年。受地狱苦。终不一念失阿耨多罗三藐三菩提心。何况退于四梵行。尔时戒依止菩萨念宿命力故。得顺法忍。由是我及一切众生如是罪业。今皆忏悔。

　　尔时魔王自观察已。见诸欲界一切宫殿皆悉空寂。欲界之中所有诸天人非人等。皆悉集在于瞿昙所而坐听法。惟有阿修罗。未到于彼。时魔波旬即以魔之神通境界。念四阿修罗王及其军众一切眷属。速来集在须弥山顶。然后相将共下。诣彼瞿昙沙门所。诈说美言。谦下赞叹。示作归依。求觅因缘。当以方便。令诸大众悉生怖畏。断其正信。又不令彼于瞿昙所生其尊敬。以是令彼沙门瞿昙厌患于世速入涅槃。如是魔王数数希望阿修罗众。然诸阿修罗为佛神力之所加故。茫然不知魔之希望。其魔即时恶意。于佛及一切阿修罗。便作是言。观瞿昙一人。于我境界已得解脱。不可追回。我于欲界悉得自在。此凡贱畜生阿修罗。不受我教。我当为其作大衰恼。令彼速舍所治宫殿。时魔波旬即将九百六十万类婆罗眷属男夫妇女童男童女大臣左右。以魔境界神通加持。作第一最胜五音妓乐。歌舞调戏。一切所有。令人多喜生着染者。悉具备之。尔时佛告大众。汝等一切守摄诸根。系心专念。莫令驰散。时魔波旬即自念言。沙门瞿昙。知我虚讹诈现威仪。羞愧默然。魔诸妇女诸根形貌。容状光色。皆悉枯悴。变成恶色。背偻跛躄。丑陋獘恶。所有男夫都不复能歌舞调戏。五音作乐。皆悉闭塞不能出声。却坐一面。听法而住。时魔波旬欲礼佛故。而往散华。所散之华。于四天下皆作华雨。当雨之时。于四阿修罗城邑宫殿。遍一切处。皆悉变作最极臭秽。及恶烟尘。灰土塳𡋯。处处盈满。蚊虻蛇蝎。诸恶毒蛇亦复悉满。忧愁恼乱不可爱乐。

　　尔时罗睺罗毗摩质多罗波罗陀䟦稚毗卢遮那四阿修罗王。及男夫妇女。童男童女。所有一切阿修罗众。皆悉云集。有以烧香供养礼佛而求请者。尔时魔王波旬而作是言。此诸阿修罗蒙佛恩福。我今亦令诸阿修罗得具足饶益安乐。佛告波旬。汝今不须作如是言。我今令其充足安乐。我诸阿修罗城邑宫殿转胜微妙。乐具悉有。还复如故。何以故。彼等四大阿修罗王是我亲旧如是。其余所有一切阿修罗等。于我得信。敬仰尊重。心生希有。

　　尔时弥勒菩萨即从座起。合掌向佛。而作是言。世尊既是释迦贵种。刹利大姓。迦毗卢城净饭王子。此四阿修罗畜生种类。极成卑下。世尊何故言与我亲。尔时佛告弥勒菩萨摩诃萨言。于过去时第三十一劫。有佛出兴。号毗舍浮。彼佛常为四种说法。尔时有一大婆罗门。名弗沙邪若。已于过去无量佛所。种诸善根。于阿耨多罗三藐三菩提而不退转。深信具足。归依三宝。受持五戒。离诸放逸。时弗沙邪若有弟八人。一名弗沙金刚。二名弗沙那毗。三名弗沙阇梨。四名弗沙䟦摩。五名弗沙车帝。六名弗沙树遮。七名弗沙毗离。八名弗沙那提。时弗沙邪若婆罗门劝诸弟言。汝等贤首。今可归依佛法僧宝。受持五戒。离诸放逸。发阿耨多罗三藐三菩提心。时彼诸弟皆悉不肯归依三宝。乃至不肯发菩提心。时弗沙邪若数劝诸弟。经于多年。复问诸弟。汝等何故皆悉不肯归依三宝。乃至不肯发菩提心。竟有何意。何所愿求。时彼八弟即作是言。兄能千年修二威仪。唯行唯住不坐不卧。经七日夜。限食一抟。修此难行足满千年。然后我当归依三宝。受持五戒。离诸放逸。发无上菩提之心。弥勒。时弗沙邪若闻是语已。一心喜悦。即为八弟而立誓言。汝等若能归依三宝。乃至能发阿耨多罗三藐三菩提心不退转者。我今必当千年之中。不坐不卧。经七日夜。限食一抟。时毗舍浮佛。以弗沙邪若头陀功德故。赞言善哉善哉。汝今以此苦行威仪。行檀波罗蜜。乃至般若波罗蜜故。于未来世过第三十一大劫已。有一大劫。名曰贤劫。贤劫中人寿命百岁。于彼成佛。号释迦牟尼如来。应正遍知。声震于世。汝当尔时与此八弟。授阿耨多罗三藐三菩提记。善男子。是弗沙邪若化其八弟及余无量百千万亿那由他等诸婆罗门长者居士男子女人童男童女。皆成熟已。即于毗舍浮如来法中出家学道。弥勒。彼弗沙邪若婆罗门者。岂异人乎。莫作异观。我身是也。我于尔时。为欲成熟彼诸弟故。乃至于闲林中。住第一义谛。经五万年。成熟无量百千万亿那由他阿僧祇天龙夜叉乃至人非人等。向阿耨多罗三藐三菩提。得不退转。尔时弗沙金刚者今罗睺罗阿修罗王是。弗沙那毗者今毗摩质多罗阿修罗王是。弗沙阇黎者今波罗陀阿修罗王是。弗沙跋摩者今婆稚毗卢遮那阿修罗王是。弗沙车帝者今魔王波旬是。弗沙树遮者今汝弥勒是。弗沙毗离者今毗摩罗诘是。弗沙难提者今提婆达多是也。我昔为求菩提。为欲成熟魔波旬故。作如是等无量苦恼毛竖惊怖难行之事。是故今此魔王波旬以福德智慧二种庄严故。有如是神通威力。今于我所起杀害心。于正法幢起摧折心。于僧宝所起破坏心。于八圣道起断除心。于正法灯起毁灭心。于诸众生一切善法起隐没心。致留难心。作恐怖心。不怜悯心。违失之心。令诸众生退舍善道堕恶趣心。于龙众起惊怖心。于阿修罗宫起破坏心。复欲起坏大众集心。兴此恶意顾视而坐。若有众生为障碍故。娆乱他故。降伏他故。欺陵他故。求称誉故。求名闻故。依于五欲戏笑乐故。求富贵故。修行施戒忍辱精进禅定智慧。不为解脱。不为信敬。不为离欲寂静。唯为自身五欲乐故。修行施戒忍辱精进禅定智慧。为如是等诸结所缚。杂于愚痴。于欲界中。果报成熟为魔波旬。提婆达多亦复如是。此四阿修罗及余阿修罗等。亦于毗舍浮如来法中。憍逸自举。不勤修息。复怀疑惑。杂诸烦恼。修行世戒。以是因缘。今生下类苦恼畜生阿修罗道。是故彼等尚不能发世俗正见。何况能发无上善根。由此我及一切众生有如是罪。今皆忏悔。

　　又梵王大自在遍入等趣于邪道。彼三昔缘者。大自在因地经云。于过去世八万四千劫前。彼时有佛。成等正觉。出现世间。名功德海。有一大城。亦名功德海。有婆罗门。名曰寂静。有其二子。一名商迦。二名鲁支。渐次成长。聪明多智。俱厌生死。作礼父母而白父言。我欲入山于彼修道。父母不从。汝不得去。复白父言。须去修道。如是三白。即离父母入于山谷。于其山间草庵而住。去庵一十步外。有老婆罗门。修仙人之法。复有一人。亦相邻近而自修行。忽因节日。四人聚会。而复相问各自爱乐所求之事。鲁支问老婆罗门曰。汝修何行。求何果报。老婆罗门曰。我所修者。求梵天身天上千岁。问邻近修行者。汝修何行求何果报。彼自答云。我求三界之主天上千岁。商迦大仙而自告言。我求天上千岁世间爱敬。鲁支仙人具大智慧。而白彼言。汝等所求成就得世间果报。我今所求。为彼世间有色无色二足四足多足无足上中下等轮回众生皆令解脱。如是后时。彼前四人修行之人。来诣佛所。时老婆罗门。以白吉祥草华。供养于佛。作礼旋绕。而发愿言。以我此善为梵世主。五面端严。与无数众生施愿圆满。次一仙人以一铁片。用供养佛。复用香油涂佛足上。而发愿言。以我此善得那罗延天身。为三界主宰。次商迦仙人然灯三盏。施三条针。至心供养。而发愿言。献此三灯三针。愿具三眼得三股叉。于生生中恒行施愿。为世间主宰。得八自在。成就欲乐。心识聦利。尔时鲁支头髻殊妙。发长赤色。遂解头髻布于道路。告世尊言。愿佛慈悲。踏我发过。佛之两足。于三界中得未曾有。千辐网缦。有幢印幡印金刚杵印。如是印相。纹同绮画。妙善庄严。佛遂踏过。而发愿言。以我此善当得成佛。救诸轮回一切众生。如是四人各发愿后。其后老婆罗门所修众善。获梵王身。具五头面为三界主。用吉祥华布施。感手持天拂。若次修行者所修善根。得无边福。获那罗延天身。施铁供养。感手持轮宝。名曰妙现。能破一切修罗。第三商迦仙人由施三灯。感面生三目。施于三针。感得三钴叉。右旋绕世尊。得世间爱敬。八种自在。为其主宰。能生灭世间。第四鲁支者。布发供养。以愿方故。当得离欲。出过三界。成一切智智。号天中天。今皆忏悔。

　　又释论云。作障碍者。虽有无量。而不出四。一者魔。二者外道。三者鬼。四者神。是名为四。所言魔者。四种大魔三万二千眷属魔众。所言外道者。九十六种诸大外道九万三千外道眷属。所言鬼者。十种大鬼五万一千三百二种诸眷属鬼。所言神者。十五大神五万一千三百二种诸眷属神。又涅槃经云。有八十神。与世间为依赖恭敬之处。乃至有三界诸天。四王八部。杂类诸神。地水火风空神。山树河海饮食空泽草木等神。与诸人作祭祀供事归投之处。如是邪魔外道一切鬼神。皆障碍正法。令向非道。佛未出时。此等教化。迷惑有情。不知不觉。今皆忏悔。

　　上来大自在净梵遍入大波旬等。多劫已来。遇逢诸佛。发菩提心。多作供养。昔已曾修六度施戒等无量行门。惟忘本愿。及虽修行。与烦恼杂乱故。不得解脱。今皆忏悔。

　　圆觉经云。一切众生皆由妄想。执着我人众生寿命。不了四相。虽经多劫勤苦修道。但名有为。终不能成一切圣众。今皆忏悔。

　　又佛顶经云。由妄想执着色受想行识五蕴。彼迷蕴者。堕五十种舍那偏邪见中。不作圣心故。是善境界。若起圣解。受众邪也。迷惑不觉故。堕无间地狱中。今皆忏悔。

　　又般若经中。不解所知三智四种加行。所断百八种妄想。发起四十六种魔行所缠等。今皆忏悔。

　　又唯心诀云。不悟根本一心。虽则修行。执相偏见。如画无胶。亦如坏器。堕百二十种错谬中。今皆忏悔。

　　我等为无明所覆。不识冤魔外道鬼神邪见谬解罪因。今遇道场。乃能觉知。归命毗卢遮那如来。及一切贤圣海众。烧香散华。发露忏悔。不敢覆藏。由此因缘。我及法界众生海等。与正法相违。偏执邪宗一切罪业。悉愿清净。

　　次忏悔灭罪印咒

　　唵萨㗚末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念尽荡除　　如火焚枯草
　灭尽无有余

　我昔所造诸恶业　　皆由无始贪瞋痴
　从身语意之所生　　一切我今皆忏悔

　　忏悔已。至心归命礼本尊毗卢遮那佛。

　　○(白)众等听说经中无常偈

　爱迷诸众生　　令历亿万劫　　愚者不能舍
　为爱欲所缠　　众生以爱迷　　又复住爱中
　众生负重担　　如渴饮盐水　　饮已更增渴
　暂时无休息　　愚人不能思　　疲劳忘受苦

　　大方广佛华严经海印道场十重行愿常遍礼忏仪卷第二十三
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第二十四

　　唐　兰山云岩慈恩寺护法国师一行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第二十四晌

　　第七再会普光明殿修因契果生解分

　　一切恭敬敬礼无尽三宝。

　　是诸众等人各胡跪。严持香华。如法供养。愿此供海云。遍满十方界。百万亿种种华云。种种鬘云。种种香云。种种末香云。种种盖云。种种衣云。种种庄严具香云。种种珍宝云。种种烧香云。种种杂彩云。又百万亿宝悉底迦。能除众恶。百万亿金藏金缕织成。百万亿宝盖。众宝为竿。执持行列。百万亿一切宝庄严具。金网间错庄严。百万亿光明宝。放种种光。周遍照耀。百万亿日藏轮。百万亿月藏轮。并无量色宝之所集成。以如是等诸供养具。常作供养。帝网重重。诸佛菩萨贤圣海众。受此供养云。以为光明台。广于无边界。无量无尽。愿作佛事。

　　供养已。一切恭敬。

　　次奉施宝错

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持。名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次不空摩尼印咒

　　唵哑么遏布[口*拶]麻祢巴能麻末𠷌呤怛达遏怛眉浪鸡碇萨慢怛不啰萨啰吽

　　梵音赞佛

　一切诸如来　　皆有无尽相　　示现虽无量
　色相终不尽　　如影现众刹　　一切如来所
　于彼一切中　　悉现神通事　　普贤诸行愿
　修治已明洁　　能于一切刹　　普现佛神变

　　直言赞佛

　如有医王善方术　　若有见者病皆愈
　命虽已尽药涂身　　令其作务悉如初
　最胜医王亦如是　　具足方便一切智
　以昔妙行现佛身　　众生见者烦恼灭
　譬如海中有宝王　　普出无量诸光明
　众生触者同其色　　若有见者眼清净
　最胜宝王亦如是　　触其光者悉同色
　若有得见五眼开　　破诸尘闇住佛地
　譬如如意摩尼宝　　随有所求皆满足
　少福众生不能见　　非是宝王有分别
　善逝宝王亦如是　　悉满所求诸欲乐
　无信众生不见佛　　非是善逝心弃舍南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住琰魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命礼大方广佛华严经华藏世界海本尊毗卢遮那佛南无十身无碍毗卢遮那如来道场一切海众南无大方广佛华严经中十定品法门

　十方尽皈命　　灭罪增净信　　愿生华藏海
　极乐净土中

　　十定品第二十七

　　经云尔时世尊(至)第九法界自在大三昧善巧智。

　愿共诸众生　　往生华藏海　　极乐净土中

　　十定品之余

　　经云佛子云何为菩萨(至)普贤行十大三昧轮。

　愿共诸众生　　往生华藏海　　极乐净土中

　　次普贤为主菩萨海众南无普贤菩萨南无如来性起妙德菩萨南无宝手菩萨南无心王菩萨南无青莲华菩萨南无莲华藏菩萨南无金刚慧菩萨南无无等慧菩萨南无义语慧菩萨南无最胜慧菩萨南无常舍慧菩萨南无那伽慧菩萨南无成就慧菩萨南无调顺慧菩萨南无大力慧菩萨南无难思慧菩萨南无无碍慧菩萨南无增上慧菩萨南无普供慧菩萨南无如理慧菩萨南无善巧慧菩萨南无法自在慧菩萨南无法慧菩萨南无寂静慧菩萨南无虚空慧菩萨南无一相慧菩萨南无善慧菩萨南无如幻慧菩萨南无广大慧菩萨南无势力慧菩萨南无世间慧菩萨南无佛地慧菩萨南无真实慧菩萨南无尊胜慧菩萨南无智光慧菩萨南无无边慧菩萨南无念庄严菩萨南无达空际菩萨南无性庄严菩萨南无甚深境菩萨南无善解处非处菩萨南无大光明菩萨南无常光明菩萨南无了佛种菩萨南无心王菩萨南无一行菩萨南无常现神通菩萨南无智慧芽菩萨南无功德处菩萨南无法灯菩萨南无照世菩萨南无持世菩萨南无最安隐菩萨南无最上菩萨南无无上菩萨南无无比菩萨南无超伦菩萨南无无碍行菩萨南无光明焰菩萨南无月光菩萨南无一尘菩萨南无坚固行菩萨南无霔法雨菩萨南无最胜幢菩萨南无普庄严菩萨南无智眼菩萨南无法眼菩萨南无慧云菩萨南无总持王菩萨南无无住愿菩萨南无智藏菩萨南无心王菩萨南无内觉慧菩萨南无住佛智菩萨南无陀罗尼勇健力菩萨南无持地力菩萨南无妙月菩萨南无须弥顶菩萨南无宝顶菩萨南无普元照菩萨南无威德王菩萨南无智慧轮菩萨南无大威德菩萨南无大龙相菩萨南无质直行菩萨南无不退转菩萨南无持法幢菩萨南无无忘失菩萨南无摄诸趣菩萨南无不思议决定慧菩萨南无游戏无边智菩萨南无无尽妙法藏菩萨南无智日菩萨南无法日菩萨南无智藏菩萨南无智泽菩萨南无普见菩萨南无不空见菩萨南无金刚踊菩萨南无金刚智菩萨南无金刚焰菩萨南无金刚慧菩萨南无普眼菩萨南无佛日菩萨南无持佛金刚秘密义菩萨南无普眼境界智庄严菩萨南无如是十佛刹微尘数菩萨一切海众至心归命礼大方广佛华严经华藏世界海本尊毗卢遮那佛南无十身无碍毗卢遮那如来道场一切海众南无大方广佛华严经中十通品法门

　十方尽归命　　灭罪增净信　　愿生华藏海
　极乐净土中

　　十通品第二十八

　　经云尔时普贤菩萨(至)悉得一切三世无碍智神通。

　愿共诸众生　　往生华藏海　　极乐净土中南无大方广佛华严经中华藏世界海十身无碍本尊毗卢遮那佛南无十身无碍毗卢遮那如来道场一切海众南无大方广佛华严经中十忍品法门

　十方尽归命　　灭罪增净信　　愿生华藏海
　极乐净土中

　　十忍品第二十九

　　经云尔时普贤菩萨(至)智慧及所行众生莫能测。

　愿共诸众生　　往生华藏海　　极乐净土中南无十身无碍毗卢遮那如来道场一切海众南无大方广佛华严经中阿僧祇品法门至心归命礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　阿僧祇品第三十

　　经云尔时心王菩萨白佛言(至)菩萨一切皆明见。

　愿共诸众生　　往生华藏海　　极乐净土中南无大方广佛华严经中华藏世界海十身无碍本尊毗卢遮那佛南无十身无碍毗卢遮那如来道场一切海众南无大方广佛华严经中寿量品法门

　十方尽归命　　灭罪增净信　　愿生华藏海
　极乐净土中

　　如来寿量品第三十一

　　经云尔时心王菩萨(至)同行大菩萨等充满其中。

　愿共诸众生　　往生华藏海　　极乐净土中

　　次法界刹劫寿量一切诸佛南无娑婆世界释迦牟尼佛南无极乐世界阿弥陀佛南无袈裟幢世界金刚坚佛南无不退转音声轮世界善胜光明莲华开敷佛南无离垢世界法幢佛南无善灯世界师子佛南无妙光明世界光明藏佛南无难超过世界法光明莲华开敷佛南无庄严慧世界一切神通光明佛南无镜光明世界月智佛南无胜莲华世界贤胜佛南无如是乃至过百万阿僧祇世界最后世界一切诸佛至心归命礼大方广佛华严经华藏世界海本尊毗卢遮那佛南无十身无碍毗卢遮那如来道场一切海众南无大方广佛华严经中诸菩萨住处品法门

　十方尽归命　　灭罪增净信　　愿生华藏海
　极乐净土中

　　诸菩萨住处品第三十二

　　经云尔时心王菩萨(至)诸菩萨众于中止住。

　愿共诸众生　　往生华藏海　　极乐净土中

　　次二十二处菩萨众会南无东方仙人山中金刚胜菩萨三百眷属南无南方胜峰山中法慧菩萨五百眷属南无西方金刚𦦨山精进无畏行菩萨三百眷属南无北方香积山香象菩萨三千眷属南无东北方清凉山文殊师利菩萨一万眷属南无海中金刚山法起菩萨千二百眷属南无东南方支提山天冠菩萨一千眷属南无西南方光明山贤胜菩萨三千眷属南无西北方香风山香光菩萨五千眷属南无大海之中庄严窟诸菩萨众南无毗舍离南善住根住处诸菩萨众南无摩度罗城住处满足窟中诸菩萨众南无俱珍那城住处法座诸菩萨众南无清净彼𡶨城住处目真邻陀窟中诸菩萨众南无摩兰陀国无碍龙王建立住处诸菩萨众南无甘菩遮国出生慈住处中诸菩萨众南无震旦国那罗延窟中诸菩萨众南无疏勒国牛头山住处中诸菩萨众南无迦叶弥罗国次第住处诸菩萨众南无增长欢喜城尊者窟中诸菩萨众南无庵浮梨摩国见亿藏光明住处中诸菩萨众南无乾陀罗国苫婆罗住处窟中诸菩萨众至心归命礼大方广佛华严经华藏世界海本尊毗卢遮那佛南无十身无碍毗卢遮那如来道场一切海众南无大方广佛华严经中佛不思议品中一切法门

　十方尽归命　　灭罪增净信　　愿生华藏海
　极乐净土中

　　佛不思议法品第三十三

　　经云尔时大会中(至)现去来今一切佛事是为十。

　愿共诸众生　　往生华藏海　　极乐净土中南无十身无碍毗卢遮那如来道场一切海众南无大方广佛华严经中如来十身相海品法门至心归命礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　如来十身相海品第三十四

　　经云尔时普贤菩萨(至)众宝妙相以为庄严。

　愿共诸众生　　往生华藏海　　极乐净土中南无大方广佛华严经中华藏世界海十身无碍本尊毗卢遮那佛南无十身无碍毗卢遮那如来道场一切海众南无大方广佛华严经中如来随好光明功德品法门

　十方尽归命　　灭罪增净信　　愿生华藏海
　极乐净土中

　　如来随好光明功德品第三十五

　　经云尔时世尊告宝手菩萨(至)福德善根之所成就。

　愿共诸众生　　往生华藏海　　极乐净土中南无大方广佛华严经中华藏世界海十身无碍本尊毗卢遮那佛南无十身无碍毗卢遮那如来道场一切海众南无大方广佛华严经中普贤行品法门

　十方尽归命　　灭罪增净信　　愿生华藏海
　极乐净土中

　　普贤行品第三十六

　　经云尔时普贤菩萨(至)一切智方便边际不可得。

　愿共诸众生　　往生华藏海　　极乐净土中

　　次法界重会普光证法佛南无如是等无量无边无等无尽无数佛刹微尘数普胜世界普幢自在如来道场一切海众南无大威德菩萨摩诃萨南无一切普贤菩萨摩诃萨至心归命礼大方广佛华严经华藏世界海本尊毗卢遮那佛南无十身无碍毗卢遮那如来道场一切海众南无大方广佛华严经中如来出现品法门

　十方尽归命　　灭罪增净信　　愿生华藏海
　极乐净土中

　　如来出现品第三十七

　　经云尔时世尊从眉间白毫相(至)非是善逝心弃舍。

　愿共诸众生　　往生华藏海　　极乐净土中

　　如来出现品之余

　　经云佛子菩萨摩诃萨(至)汝等当持莫放逸。

　愿共诸众生　　往生华藏海　　极乐净土中

　　次法界重会普光证法佛南无十方各八十不可说百千亿那由他佛刹微尘数世界外各八十不可说百千亿那由他佛刹微尘数同名普贤一切如来南无十方各百不可说佛刹微尘数世界十地者一切诸佛

　　次证法菩萨本界佛南无十方各十不可说百千亿那由他佛刹微尘数世界外各十不可说百千亿那由他佛刹微尘数普光明世界中普幢自在一切如来

　　次法界等觉菩萨南无如是等不可说佛刹微尘数诸佛大智已满入佛果海等觉菩萨一切海众

　　次法界妙觉海众南无如是等不可说佛刹微尘数世界因缘果满具足十华藏微尘数相好妙觉一切如来

　　次证法菩萨南无十方各十不可说佛刹微尘数世界外十佛刹微尘数普胜世界普幢自在如来处同名普贤一切菩萨南无十方一切世界皆亦如是普贤一切海众南无十方各十不可说百千亿那由他佛刹微尘数世界外各十不可说百千亿那由他佛刹微尘数普光明世界中普幢自在如来处一一普贤菩萨一切海众南无如是等不可说佛刹微尘数世界菩萨一切海众至心归命礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　次随好天鼓品忏悔

　　惟愿帝网无尽佛法僧宝。毗卢遮那如来。普贤文殊海会圣众。世出世神。慈悲本愿。放大光明。照于法会。证明护念。哀愍摄受。愿我及法界一切众生海。自从无始。直至今时。帝网重重。一切业报。发露忏悔。

　　随好光明功德品云。尔时世尊告宝手菩萨言。佛子。我为菩萨时。于兜率天宫。放大光明。名光幢王。照十佛刹微尘数世界。彼世界中地狱众生遇斯光者。众苦休息。得十种清净。眼耳鼻舌身意亦复如是。咸生欢喜。踊跃称庆。从彼命终。生兜率天。天中有鼓。名甚可爱乐。彼天生已。此鼓发音。而告之言。诸天子。汝以心不放逸。于如来所。种诸善根。往昔亲近众善知识。毗卢遮那大威神力。于彼命终。来生此天。佛子。菩萨足下千辐轮。名光明普照王。此有随好。名圆满王。常放四十种光明。中有一光。名清净功德。能照亿那由他佛刹微尘数世界。随诸众生种种业行。种种欲乐。皆令成熟。阿鼻地狱极苦众生遇斯光者。皆令命终。生兜率天。既生天已。闻天鼓音。而告之言。善哉善哉。诸天子。毗卢遮那菩萨入离垢三昧。汝当敬礼。尔时诸天子闻天鼓音。如是劝诲。咸生是念。奇哉希有。何因发此微妙之音。是时天鼓告诸天子言。我所发声。诸善根力之所成就。诸天子。如我说我。而不着我。不着我所。一切诸佛亦复如是。自说是佛。不著于我。不着我所。诸天子。如我音声。不从东方来。不从南西北方四维上下来。业报成佛亦复如是。非十方来。诸天子。譬如汝等。昔在地狱。地狱及身非十方来。但由于汝颠倒恶业愚痴缠缚。生地狱身。此无根本。无有来处。诸天子。毗卢遮那菩萨威德力故放大光明。而此光明非十方来。诸天子。我天鼓音亦复如是。非十方来。但以三昧善根力故。般若波罗蜜威德力故。出生如是清净音声。示现如是种种自在。诸天子。汝当往诣彼菩萨所。亲近供养。勿复贪着五欲乐具。着五欲乐。障诸善根。诸天子。譬如劫火烧须弥山。悉令除尽。无余可得。贪欲缠心亦复如是。终不能生念佛之意。诸天子。汝等应当知恩报恩。诸天子。其有众生不知报恩。多遭横死。生于地狱。诸天子。汝等昔在地狱之中。蒙光照身。舍彼生此。汝等今者宜疾回向。增长善根。诸天子。如我天鼓。非男非女。而能出生无量无边不思议事。汝天子天女亦复如是。非男非女。而能受用种种上妙宫殿园林。如我天鼓。不生不灭。色受想行识亦复如是。不生不灭。汝等若能于此悟解。应知则入无依智印三昧。时诸天子闻是音已。得未曾有。即皆化作一万华云。一万香云。一万音乐云。一万幢云。一万盖云。一万歌赞云。作是化已。即共往诣毗卢遮那菩萨所住宫殿。合掌恭敬。于一面立。欲伸瞻觐。而不得见。时有天子作如是言。毗卢遮那菩萨已从此没。生于人间净梵王家。乘旃檀楼阁。处摩耶夫人胎。时诸天子以天眼观见菩萨身处。在人间净饭王家。梵天欲天承事供养。诸天子众咸作是念。我等若不往菩萨所问讯起居。乃至一念于此天宫而生爱着。则为不可。时一一天子与十那由他眷属。欲下阎浮提。时天鼓中出声告言。诸天子。菩萨摩诃萨非此命终而生彼间。但以神通。随诸众生心之所宜。令其得见。诸天子。如我今者非眼所见。而能出声。菩萨摩诃萨入离垢三昧亦复如是。非眼所见。而能处处示现受生。离分别除憍慢无染着。

　　弟子(某)此业性空寂故。由闻胜妙义门故。天鼓与诸天子等令发菩提心。理事无碍。以圆通三昧。欲悔除诸罪愆故。今顶礼十方尽虚空界帝网无尽常住三宝。至心忏悔。我等发阿耨多罗三藐三菩提心。净治其意。住善威仪。悔除一切业障烦恼障报障见障。以尽法界众生数等身。以尽法界众生数等头。以尽法界众生数等舌。以尽法界众生数等业。善语业善意业。悔除所有诸障过恶。悉皆清净。

　　次忏悔灭罪印咒

　　唵萨㗚末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念悉荡除　　如火焚枯草
　灭尽无有余

　我昔所造诸恶业　　皆由无始贪嗔痴
　从身语意之所生　　一切我今皆忏悔

　　忏悔已。至心归命礼本尊毗卢遮那佛。

　　○(白)众等听说经中无常偈

　生者皆归死　　容颜尽变衰　　强力病所侵
　无能免斯者　　假使妙高山　　劫尽皆散坏
　大海深无底　　亦复皆枯竭　　大地及日月
　时至皆归尽　　未曾有一法　　不被无常吞

　　大方广佛华严经海印道场十重行愿常遍礼忏仪卷第二十四
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第二十五

　　唐　兰山云岩慈恩寺护法国师行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第二十五晌

　　第八三会普光明殿托法进修成行分

　　一切恭敬敬礼无尽三宝。

　　是诸众等人各胡跪。严持香华。如法供养。愿此供海云。遍满十方界。衣帐。鬘帐。华帐。香帐。枝帐。摩尼帐。真金帐。庄严具帐。音乐帐。象王神变帐。马王神变帐。又宝铃网。宝盖网。宝身网。海藏真珠网。绀琉璃摩尼网。月光摩尼网。重重形相众香网。宝冠网。宝璎络网。𦦨光摩尼宝光明。月藏摩尼宝光明。幢摩尼宝光明。香𦦨摩尼宝光明。胜藏摩尼宝光明。莲华藏摩尼宝光明。𦦨幢摩尼宝光明。大镫摩尼宝光明。普照十方摩尼宝光明。香摩尼宝光明。百万黑旃檀香出妙音声。百万出过诸天曼陀罗华。而以散之。以如是等诸供养具。常作供养。帝网重重。诸佛菩萨贤圣海众。受此香华云。以为光明台。广于无边界。无量无尽。愿作佛事。

　　供养已。一切恭敬。

　　次奉施宝错

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持。名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次大慧施咒印

　　唵捺麻(紧)萨㗚末(二合)怛达(引)遏怛哑斡浪鸡碇三末(重)啰三末(重)啰吽

　　梵音赞佛

　如来妙色身　　恒演大智音　　辩才无障碍
　开佛菩提门　　晓悟诸众生　　无量不思议
　令入智慧门　　授以菩提记　　如来出世间
　为世大福田　　普导诸含识　　令其集福行

　　直言赞佛

　一切如来诸佛所　　世间譬喻无能及
　为令众生得悟解　　非喻为喻而显示
　如来微密甚深法　　百千万亿难可闻
　精进智慧调伏者　　及得闻此秘奥义
　若闻此法生欣庆　　彼曾供养无量佛
　为佛加持所摄受　　人天赞叹常供养
　此为超世第一财　　此能救度诸群品
　此能出生清净道　　汝等当持莫放逸
　见闻供养诸如来　　所得功德不可量
　于有为中终不尽　　要灭烦恼离众苦
　譬如吞服少金刚　　终竟不消要当出
　供养十力诸功德　　灭惑必至金刚智
　如干草积等须弥　　投芥子火悉烧尽
　供养诸佛少功德　　必断烦恼至涅槃
　雪山有药名善见　　必断烦恼至涅槃
　若有见闻于十力　　得胜功德到佛智南无大方广佛华严经华严世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住琰魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命礼大方广佛华严经华藏世界海本尊毗卢遮那佛南无十身无碍毗卢遮那如来道场一切海众南无大方广佛华严经中离世间品法门

　十方尽归命　　灭罪增净信　　愿生华藏海
　极乐净土中

　　离世间品第三十八

　　经云尔时世尊在摩竭提国(至)入于无碍清净法界。

　愿共诸众生　　往生华藏海　　极乐净土中

　　次法界普贤为主菩萨海众南无普贤菩萨南无普眼菩萨南无普化菩萨南无普慧菩萨南无普见菩萨南无普光菩萨南无普观菩萨南无普照菩萨南无普幢菩萨南无普觉菩萨南无如是等十不可说百千亿那由他佛刹微尘数菩萨一切海众

　十方尽归命　　灭罪增净信　　愿生华藏海
　极乐净土中

　　经云尔时普贤菩萨(至)智慧神力菩萨自在。

　愿共诸众生　　往生华藏海　　极乐净土中

　　离世间品之余

　　经云佛子菩萨摩诃萨(至)则得如来无上大师子吼。

　愿共诸众生　　往生华藏海　　极乐净土中

　　　　　离世间品之余

　　经云佛子菩萨摩诃萨(至)观十义故示般涅槃。

　愿共诸众生　　往生华藏海　　极乐净土中

　　次六位因行法门南无依解成行二百行门十信圆融无碍妙行法门南无依解成行二百行门十住圆融无碍妙行法门南无依解成行二百行门十行圆融无碍妙行法门南无依解成行二百九十行门十回向圆融无碍妙行法门南无依解成行五百行门十地圆融无碍妙行法门南无依解成行五百行门等觉圆融无碍妙行法门

　十方尽归命　　灭罪增净信　　愿生华藏海
　极乐净土中

　　经云佛子此法门名(至)应发金刚心学此功德行。

　愿共诸众生　　往生华藏海　　极乐净土中

　　次证法佛南无大方广佛华严经中诸大菩萨来集会普光明殿中证法一切诸佛

　　次法界六位海众南无十方三世尽虚空界微尘刹土中十信菩萨一切海众南无十方三世尽虚空界微尘刹土中十住菩萨一切海众南无十方三世尽虚空界微尘刹土中十行菩萨一切海众南无十方三世尽虚空界微尘刹土中十回向菩萨一切海众南无十方三世尽虚空界微尘刹土中十地菩萨一切海众南无十方三世尽虚空界微尘刹土中等觉菩萨一切海众南无十方三世尽虚空界微尘刹土中妙觉菩萨一切海众至心归命礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　次贪爱惑业忏海

　　惟愿帝网无尽佛法僧宝。毗卢遮那如来。普贤文殊海会圣众。世出世神。慈悲本愿。放大光明。照于法会。证盟护念。哀愍摄受。愿我及一切众生海。自从无始。直至今时。业海无尽。帝网重重。一切贪爱惑业。发露忏海。

　　普贤行愿经云。

　凡夫心没诸忧恼　　犹遭重病之所缠
　因妻佞媚所欢娱　　妄谓除忧最胜乐
　邪见众生兴是念　　女人能为世间因
　生成长育福庄严　　天地变化无能胜
　勤劳世业惟由女　　劝夫普作诸善事
　能令男子随意转　　此女无染别人心
　智人所说诸烦恼　　一切过业由女生
　况取卑族以为妻　　世间极恶无过此
　女人弊执为其性　　如地坚住匪能移
　但随富乐荣贵迁　　贫贱衰羸咸弃舍
　五通仙人大威德　　退失神通因女人
　随意自在骑颈行　　玉女能令寂静转
　琰魔鬼王及猛风　　亦如地下沃焦海
　炎火黑蛇刀毒药　　女人为害过于此
　敬心给足诸财宝　　质直承事意无违
　智慧方便或刚柔　　无有能知女心者
　见人啼笑皆过彼　　种人幻惑诱其心
　貌恭娇媚于男夫　　心藏狠戾无知者
　极虚诳语示真实　　极真实言皆虚妄
　恒如毒兽害众生　　咄哉丈夫宁共处
　常时敬事益骄慢　　暂遇违缘恶转增
　若出若处一切时　　凌突于夫无愧耻
　如火焚薪恒不足　　如海吞流无满时
　琰魔不厌杀众生　　女人欲男心亦尔
　女人不观于种族　　老少贵贱与妍[女*虫]
　一切男子悉驰求　　无厌恣欲情如是
　女人志欲无厌足　　曾无少分系夫心
　犹如野牛自在行　　恒思渐食于新草
　少年盛色心流转　　富贵从夫系属人
　丰盈玉馔璎珞衣　　常愿贫穷随自意
　种种供事咸充足　　涂香沐浴妙庄严
　未尝惭愧丈夫恩　　纵意邪思心不绝
　或染欲语怜愍语　　舌上犹如甘露生
　心中猛恶兴毒害　　是故女言难定信
　女人能间夫宗族　　匪令雍穆暂同居
　父母兄弟甚怨仇　　一切姻亲皆舍离
　外现美容怀谄媚　　一切愆违满腹中
　不应观视一须臾　　况久甘其粗恶语
　女人恒于一切处　　防诸过患及猜嫌
　一行有亏众所轻　　伤风败俗人咸弃
　女人童幼及中年　　乃至老时过百岁
　内外种族皆荣贵　　动止恒须人所防
　处女居家随父母　　笄年适事又从夫
　夫亡从子护嫌疑　　由是常名不自在
　出家舍欲修寂静　　心思女境非圣贤
　犹郁金香染垢衣　　离善常为智人笑
　如囚得出思还入　　如狂遇瘥愿重生
　癞病已除念病时　　舍女思女过于是
　如澄净水蛟龙止　　亦如金窟猛兽居
　虽修戒定念女人　　智者观之亦如是
　智者宁吞于热铁　　不观女色乱其心
　戒定慧品遍成怨　　寂静资缘皆弃舍
　女人不观于胜族　　吉祥福贵智名闻
　惟求染欲无异心　　云何慧者所亲近
　有住诸禅及威势　　能教勇力与王仙
　或时女色染其心　　退失调伏诸功德
　斗诤象马诸军阵　　亡躯济海集珍财
　胜族乞丐为仆隶　　行非正法皆由女
　女人喜怒情难见　　染心邪计量无涯
　世间名称诸智人　　无有能知女心者
　五通仙人及天主　　能知大海水多少
　终身计算莫能知　　一一女人差别意
　谄言惑耳甘如蜜　　心如利剑害于人
　辞意巧妙夺人心　　怀恶兴谋肆诸毒
　女人妙饰或无饰　　行住坐卧悉猜嫌
　邪视愚智诸女人　　见画像女亦增恶
　愚童乐攀毒树枝　　痴乱欲住毒蛇窟
　狂人执持于热铁　　亲近女色过如是
　染着女色心昏醉　　违意忿毒害于身
　怖彼女人喜怨时　　智者云何亲近住
　女人恶法满其心　　如何深水蛟龙止
　不观勇力色种族　　恣欲从心无是非
　女心不定如疾风　　亦如迅速浮云电
　百岁供承资所欲　　曾无少念丈夫恩
　不敬有德轻无德　　憎贫乐富徇贪求
　美言敬养增慢高　　资财阙乏无心顾
　蚖蛇枯碛狼毒华　　共住戴持伤一世
　暂近女色过于彼　　永害未来功德身
　女人谗巧恒是非　　离间六亲及朋友
　覆藏己过扬他失　　一切过患由女人
　女心不定如猿狖　　恒思少过忘多恩
　愚夫敬事若师尊　　如奴奉主情无足
　女性如河滋泛溢　　漂诸胜法坏多身
　如流湍激两岸崩　　女人害善过于是
　女人欲网甚坚密　　顾视徐行无愧容
　笑语欢诤元异心　　罗诸富贵如昏醉
　女人染爱由妄起　　如树无根欲尽灯
　色衰爱息一须臾　　所有恩情咸灭尽
　女人爱欲须臾顷　　染心邪语信难依
　或时宝重过珍珠　　或生厌弃如刍草
　象王自在拔树力　　色如浮空大白云
　由为女象醉其心　　一切随人所调伏
　菩萨为法摄女人　　虽恒教授心远离
　若时大过而亲近　　如鸟折翼不能飞
　女人志趣恒卑下　　如河流处岸崩摧
　所住能令善法衰　　毁宗灭族皆因此
　女人能张爱欲网　　罗捕一切诸愚夫
　世间染欲诸众生　　如鱼吞钩为所食
　智者观知本不净　　九窍常流昼夜时
　如是厌离女人身　　云何于此生贪着
　女身虚幻如浮泡　　老病死苦所依处
　积集不净过山岳　　云何于此生贪着
　一切忧恼及恐怖　　皆从女色之所生
　若能观察无贪着　　解脱无忧无恐惧
　是故智者不观女　　或时观察以慈心
　想如母女及姊妹　　随应为说无贪法
　能了女人身内外　　种种不净之所生
　如何境动思欲火　　焚烧累劫诸善根

　　又日子王所问经云。

　淫欲臭秽根不净　　过后常增业苦深
　聪慧法师呵欲染　　当生父母亦无益
　譬如广大不净坑　　满盛粪壤多臭秽
　亦似冢间䏺胀尸　　淫欲之人亦如是
　复以蝇虫咂疮肿　　驴马奔眠粪秽中
　猪狗食啖臭鱼等　　耽爱女人亦如是
　破坏善名兼德行　　恒行毁禁俱无惭
　不生天道堕阿鼻　　是故法师呵爱欲
　如人误饮恶毒药　　迷乱猖狂遍体疼
　不觉无常毒所中　　耽欲之人亦如是
　乐着美味便珍馔　　爱听歌音恋色声
　家事不思多忘失　　惟作轮回业苦因
　贪着淫欲常称赞　　不了愚迷粪袋身
　昼夜恒行下劣行　　薄福沉沦于恶趣
　赞美淫欲行非行　　多饶瞋恚长愚痴
　如履巅巍大险崖　　不觉须臾致失命
　既别人世阎浮界　　死堕无边业海中
　五峰围绕铁山间　　日月灯光全不见
　如风狂乱无知解　　往返纵横失路岐
　如是经生常住此　　一切世间无所重
　种种善业亦不生　　设有男女无孝敬
　弃背尊亲行五逆　　和合妻女倍殷勤
　张罗罪网无思虑　　堕落贪痴欲乐中
　父母远离无返覆　　罔思养育报艰辛
　放逸耽淫着戏弄　　互相烦恼倍增多
　破坏修行疑种种　　不逢贤圣作良因
　乐行邪行受极苦　　不顾刑罚耻辱侵
　斗诤抄欺致伤杀　　隳张财贿离善友
　不生天道兼人趣　　死入阿鼻地狱中
　铁林青色攒锋刃　　猛𦦨煻煨烈火城
　剑树刀山遍地中　　洋铜热铁为浆馔
　如斯大苦因淫欲　　隐没菩提智慧根
　汝向女人生恐怖　　勿令亲近起攀缘
　人天善道若相应　　不久菩提自获得

　　我等为无明所覆。不识贪爱罪因。今遇道场。方始觉知。归命毗卢遮那如来。及一切贤圣海众。烧香散华。贪爱惑业一切罪报。发露忏悔。不敢覆藏。由此因缘。我及法界众生海。贪爱惑业。愿得清净。

　　次忏悔灭罪印咒

　　唵萨栗末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念悉荡除　　如火焚枯草
　灭尽无有余

　我昔所造诸恶业　　皆由无始贪嗔痴
　从身语意之所生　　一切我今皆忏悔

　　忏悔已。至心归命礼本尊毗卢遮那佛。

　　○(白)众等听说经中无常偈

　三界烦恼　　犹如猛火　　不离迷惑
　常被所烧　　犹如飞云　　忽然散灭
　聚而复散　　如集戏场　　念念不住
　如空霹雳　　生灭疾速　　如瀑流水
　因无明爱　　轮回五道　　无有休息
　犹如陶轮　　一切人命　　为死所坏
　如金翅鸟　　食𣊟诸龙

　　大方广佛华严经海印道场十重行愿常遍礼忏仪卷第二十五
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第二十六

　　唐　兰山云岩慈恩寺护法国师行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第二十六晌

　　第九法界逝多林会依人证入成德分

　　一切恭敬敬礼无尽三宝。

　　是诸众等人各胡跪。严持香华。如法供养。愿此供海云。遍满十方界。雨百万亿天华云。雨百万亿天香云。雨百万亿天末香云。雨百万亿天拘苏摩华云。雨百万亿天波头摩华云。雨百万亿天优钵罗华云。雨百万亿天拘物头华云。雨百万亿天芬陀利华云。雨百万亿天曼陀罗华云。雨百万亿一切天华云。雨百万亿天衣云。雨百万亿天幢云。雨百万亿摩尼宝云。雨百万亿天幢云。雨百万亿天冠云。雨百万亿天庄严具云。雨百万亿天宝鬘云。雨百万亿天宝缨络云。雨百万亿天旃檀香云。雨百万亿天沉水香云。百万亿悦意音。赞叹供养。百万亿广大音。赞叹承事。百万亿甚深音。赞叹修行。百万亿众妙音。叹佛业果。百万亿微细音。叹如实理。百万亿无障碍真实音。叹佛本行。百万亿清净音。赞叹过去供养诸佛。百万亿法门音。赞叹佛最胜无畏。百万亿无量音。赞诸菩萨功德无尽。百万亿菩萨地音。赞叹开示一切菩萨地相应行。百万亿无断绝音。叹佛功德无有断绝。百万亿随顺音。赞叹称扬见佛之行。百万亿甚深法音。赞叹一切无碍智相应理。百万亿广大音。其音充满一切佛刹。百万亿无碍清净音。随其心乐。悉令欢喜。百万亿不住三界音。令其闻者。深入法性。百万亿欢喜音。令其闻者。心无障碍。深信恭敬。百万亿佛境界音。随所出声。悉能开示一切法义。百万亿陀罗尼音。善宣一切法句差别。决了如来秘密之藏。以如是等诸供养具。常作供养。帝网重重。诸佛菩萨贤圣海众。受此供养云。以为光明台。广于无边界。无量无尽。愿作佛事。

　　供养已。一切恭敬。

　　次奉施宝错

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持。名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]干吽

　　次不空摩尼印咒

　　唵哑么遏布[口*(椔-田+夕)]麻祢巴能麻末𠷌呤怛达遏怛眉浪鸡碇萨慢怛不啰萨啰吽

　　梵音赞佛

　如来一一身　　现佛等众生　　一切微尘刹
　普现神通力　　佛随众生心　　普现于其前
　众生所见者　　皆是佛神力　　光明无有边
　说法亦无量　　佛子随其智　　能入能观察

　　直言赞佛

　　如来应正等觉心意识。俱不可得。但应以智无量故。知如来心。如来智慧。是一切世间出世间智所依。而如来智无所依。恒出一切世间出世间种种智慧。而如来智无有增减。譬如大海。其水潜流四天下地及八十亿诸小洲中。有穿凿者。无不得水。而彼大海不作分别。我出于水。佛智海水亦复如是。流入一切众生心中。若诸众生。观察境界。修智法门。则得智慧清净。智慧清净明了。而如来智平等无二。无有分别。但随众生心行异故。所得智慧。各各不同。南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住琰魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轧范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命礼大方广佛华严经华藏世界海本尊毗卢遮那佛南无十身无碍毗卢遮那如来道场一切海众南无大方广佛华严经中入法界品法门

　十方尽归命　　灭罪增净信　　愿生华藏海
　极乐净土中

　　入法界品第三十九

　　初本会中第一序分

　　经云尔时世尊在室罗筏国(至)生如来家求一切智。

　愿共诸众生　　往生华藏海　　极乐净土中

　　次法界逝多林十住菩萨会南无以十法句开发法界辅翼师主普贤菩萨南无为显法界求智证理辅翼师主文殊菩萨南无光𦦨幢菩萨南无须弥幢菩萨南无宝幢菩萨南无无碍幢菩萨南无华幢菩萨南无离垢幢菩萨南无日幢菩萨南无妙幢菩萨南无离尘幢菩萨南无普光幢菩萨南无地威力菩萨南无宝威力菩萨南无大威力菩萨南无金刚智威力菩萨南无离尘垢威力菩萨南无正法日威力菩萨南无功德山威力菩萨南无智光影威力菩萨南无普吉祥威力菩萨南无地藏菩萨南无虚空藏菩萨南无莲华藏菩萨南无宝藏菩萨南无日藏菩萨南无净德藏菩萨南无法印藏菩萨南无光明藏菩萨南无脐藏菩萨南无莲华德藏菩萨南无善眼菩萨南无净眼菩萨南无离垢眼菩萨南无无碍眼菩萨南无普见眼菩萨南无普观眼菩萨南无青莲华眼菩萨南无金刚眼菩萨南无宝眼菩萨南无虚空眼菩萨南无喜眼菩萨南无普眼菩萨

　十方尽归命　　灭罪增净信　　愿生华藏海
　极乐净土中

　　次法界逝多林十住百人会南无天冠菩萨南无普照法界智慧冠菩萨南无道场冠菩萨南无普照十方冠菩萨南无一切佛藏冠菩萨南无超出一切世间冠菩萨南无普照冠菩萨南无不可坏冠菩萨南无持一切如来师子座冠菩萨南无普照法界虚空冠菩萨南无梵王髻菩萨南无龙王髻菩萨南无一切化佛光明髻菩萨南无道场髻菩萨南无一切愿海音宝王髻菩萨南无一切佛光明摩尼髻菩萨南无示现一切虚空平等相摩尼王庄严髻菩萨南无示现一切如来神变摩尼王幢网垂覆髻菩萨南无出一切佛转法轮音髻菩萨南无说三世一切名字音髻菩萨南无大光菩萨南无离垢光菩萨南无宝光菩萨南无离尘光菩萨南无𦦨光菩萨南无法光菩萨南无寂静光菩萨南无日光菩萨南无自在光菩萨南无天光菩萨南无福德幢菩萨南无智慧幢菩萨南无法幢菩萨南无神通幢菩萨南无光幢菩萨南无华幢菩萨南无摩尼幢菩萨南无菩提幢菩萨南无梵幢菩萨南无普光幢菩萨南无梵音菩萨南无海音菩萨南无大地音菩萨南无世主音菩萨南无山相击音菩萨南无遍一切法界音菩萨南无震一切法海雷音菩萨南无降魔音菩萨南无大悲方便云雷音菩萨南无息一切世间苦安慰音菩萨南无法上菩萨南无胜上菩萨南无智上菩萨南无福德须弥上菩萨南无功德珊瑚上菩萨南无各称上菩萨南无普光上菩萨南无大慈上菩萨南无智海上菩萨南无佛种上菩萨南无光胜菩萨南无德胜菩萨南无上胜菩萨南无普明胜菩萨南无法胜菩萨南无月胜菩萨南无虚空胜菩萨南无宝胜菩萨南无幢胜菩萨南无智胜菩萨南无娑罗自在王菩萨南无法自在王菩萨南无象自在王菩萨南无梵自在王菩萨南无山自在王菩萨南无众自在王菩萨南无速疾自在王菩萨南无寂静自在王菩萨南无不动自在王菩萨南无势力自在王菩萨南无最胜自在王菩萨南无寂静音菩萨南无无碍音菩萨南无地震音菩萨南无海震音菩萨南无云音菩萨南无法光音菩萨南无虚空音菩萨南无说一切众生善根音菩萨南无示一切大愿音菩萨南无道场音菩萨南无须弥光觉菩萨南无虚空觉菩萨南无离染觉菩萨南无无碍觉菩萨南无善觉菩萨南无普照三世觉菩萨南无广大觉菩萨南无普明觉菩萨南无法界光明觉菩萨南无如是等五百菩萨南无五百声闻南无如是等一切声闻众

　十方尽归命　　灭罪增净信　　愿生华藏海
　极乐净土中

　　二大众同请分

　　经云时诸菩萨大德声闻(至)如是等法愿皆为说。

　愿共诸众生　　往生华藏海　　极乐净土中

　　三三昧现相分

　　经云尔时世尊知诸菩萨(至)宝网璎珞而为庄严云。

　愿共诸众生　　往生华藏海　　极乐净土中

　　四远集僧众分

　　经云尔时东方过不可说(至)与其眷属结加趺坐。

　彼佛菩萨处
　十方尽归命　　灭罪增净信　　往生华藏海
　极乐净土中

　　经云南方过不可说(至)与其眷属结加趺坐。

　彼佛菩萨处
　十方尽归命　　灭罪增净信　　往生华藏海
　极乐净土中

　　经云西方过不可说(至)与其眷属结加趺坐。

　彼佛菩萨处
　十方尽归命　　灭罪增净信　　往生华藏海
　极乐净土中

　　经云北方过不可说(至)与其眷属结加趺坐。

　彼佛菩萨处
　十方尽归命　　灭罪增净信　　愿生华藏海
　极乐净土中

　　经云东北方过不可说(至)与其眷属结加趺坐。

　彼佛菩萨处
　十方尽归命　　灭罪增净信　　愿生华藏海
　极乐净土中

　　经云东南方过不可说(至)与其眷属结加趺坐。

　彼佛菩萨处
　十方尽归命　　灭罪增净信　　愿生华藏海
　极乐净土中

　　经云西南方过不可说(至)与其眷属结加趺坐。

　彼佛菩萨处
　十方尽归命　　灭罪增净信　　愿生华藏海
　极乐净土中

　　经云西北方过不可说(至)与其眷属结加趺坐。

　彼佛菩萨处
　十方尽归命　　灭罪增净信　　愿生华藏海
　极乐净土中

　　经云下方过不可说(至)与其眷属结加趺坐。

　彼佛菩萨处
　十方尽归命　　灭罪增净信　　愿生华藏海
　极乐净土中

　　经云上方过不可说(至)与其眷属结加趺坐。

　彼佛菩萨处
　十方尽归命　　灭罪增净信　　愿生华藏海
　极乐净土中

　　经云如是十方一切菩萨(至)皆是如来威神之力。

　愿共诸众生　　往生华藏海　　极乐净土中

　　五指失显得分(分二)

　　○初显未见人

　　经云于时上首诸大声(至)诸大声闻在逝多林。

　愿共诸众生　　往生华藏海　　极乐净土中

　　第九本会中诸上大德声闻南无智慧第一舍利弗尊者南无神通第一目揵连尊者南无头陀第一摩诃迦叶尊者南无悟假和合离婆多尊者南无解空第一须菩提尊者南无天眼第一阿㝹楼䭾尊者南无为欲求出阿难陀尊者南无能知日月星宿劫宾那尊者南无善巧出度迦旃延尊者南无说法第一富楼那尊者南无如是等诸大德声闻众

　十方尽归命　　灭罪增净信　　愿生华藏海
　极乐净土中

　　二显不见境

　　经云皆悉不见如来神力(至)悉不知见非其器故。

　愿共诸众生　　往生华藏海　　极乐净土中

　　六偈颂赞德分

　　经云尔时毗卢遮那愿光明菩萨(至)普皆令满足。

　愿共诸众生　　往生华藏海　　极乐净土中

　　○七普贤开发分

　　经云尔时普贤菩萨(至)普雨甘露法令众住佛道。

　愿共诸众生　　往生华藏海　　极乐净土中南无托事开显新旧海众依事契理辅翼教主海界逝多林普贤菩萨南无等法界一切佛刹极微尘中诸佛出兴次第诸刹成坏次第能示现法句南无等虚空一切佛刹中尽未来劫称赞如来功德音声能示现法句南无等虚空界一切佛刹中如来出世能示现无量无边成正觉门法句南无等虚空界一切佛刹中诸菩萨众会道场中坐能示现法句南无于一切毛孔念念出现等三世一切佛变化身充满法界法句南无能令一切身充满十方一切刹海平等显现法句南无能令一切诸境界中普现三世诸佛神变法句南无能令一切佛刹微尘中普现三世一切佛刹极微尘数佛种种神变经无量劫法句南无能令一切毛孔出生三世一切诸佛大愿海音尽未来劫开发化导一切菩萨法句南无能令佛师子座量同法界菩萨众会道场庄严等无差别尽未来劫转于种种微妙法轮法句南无此十为首有不可说佛刹微尘数句皆是如来智慧境界一切法句

　十方尽归命　　灭罪增净信　　愿生华藏海
　极乐净土中

　　○八毫光照盖分

　　经云尔时世尊欲令诸菩萨(至)大神变庄严云。

　愿共诸众生　　往生华藏海　　极乐净土中南无如是不可说佛刹微尘数菩萨蒙佛法光心大欢喜化现身云遍满十方法界一切新旧海众

　十方尽归命　　灭罪增净信　　愿生华藏海
　极乐净土中

　　○九文殊述德分

　　经云尔时文殊师利菩萨(至)莫不于此林中见。

　愿共诸众生　　往生华藏海　　极乐净土中南无如是文殊师利菩萨广大智海依正契理辅翼主伴法界逝多林文殊菩萨

　十方尽归命　　灭罪增净信　　愿生华藏海
　极乐净土中

　　○十大用无涯分

　　经云尔时彼诸菩萨(至)亦不离此逝多林如来之所。

　愿共诸众生　　往生华藏海　　极乐净土中南无如是等不可说佛刹微尘数菩萨能逝多林毗卢遮那如来佛刹微尘数菩萨化现一切身云

　十方尽归命　　灭罪增净信　　愿生华藏海
　极乐净土中

　　次十二因缘忏悔

　　惟愿帝网无尽。佛法僧宝。毗卢遮那如来。普贤文殊。海会圣众。世出世神慈悲本愿。放大光明。照于法会。证明护念。哀悯摄受。愿我及一切众生海。自从无始直至今时。业海无尽。帝网重重。不解十二因缘惑业罪报。发露忏悔。

　　夫十二因缘者。二乘三乘及别教一乘。悉皆现说。今依别圆二教。周遍含容十二缘起者。经云。世间受生皆繇着我。若离此着则无生处。复作是念。凡夫无智。执著于我。常求有无。不正思惟。起于妄行。行于邪道。罪行福行不动行。积集增长。于诸行中。植心种子。有漏有取。复起后有生及老死。所谓业为田。识为种。无明闇覆爱水为润。我慢溉灌。见网增长生名色芽。名色增长生五根。诸根相对生触。触对生受。受后希求生爱。爱增长生取。取增长生有。有生已于诸趣中起五蕴身名生。生已衰变为老。终殁为死。于老死时。生诸热恼。因热恼故。忧愁悲叹。众苦皆集。此因缘故集。无有集者任运而灭。亦无灭者不识缘起。今皆忏悔。

　　一有支相续观。佛子。此菩萨摩诃萨。复作是念。于第一义谛不了故名无明。所作业果是行依止。初心是识与识共生四取蕴为名色。名色增长为六处。根境识三事和合是触。触共生有受。于受染着是爱。爱增长是取。取所起有漏业后为有。从业起蕴为生。蕴熟为老。蕴坏为死。死时离别愚迷贪恋。心胸烦闷为愁。涕泗咨嗟为叹。在五根为苦。在意地为忧。忧苦转多为恼。如是但有苦树增长。无我无我所无作无受者。复作是念。若有作者。则有作事。若无作者。亦无所作。第一义中。俱不可得。不识缘起。今皆忏悔。

　　二摄归一心观。此菩萨摩诃萨。复作是念。三界所有。性是一心。如来于此分别演说十二有支。皆依一心。如是而立。何以故。随事贪欲与心共生。心是识。事是行。于行迷惑是无明。与无明及心共生是名色。名色增长是六处。六处三分合为触。触共生是受。受无厌足是爱。爱摄不舍是取。彼诸有支生是有。有所起名生。生熟为老。老坏为死。不识缘起。今皆忏悔。

　　三自业差别观。佛子。此中无明有二种业。一令众生迷于所缘。二与行作生起因。行亦有二种业。一能生未来报。二与识作生起因。识亦有二种业。一令诸有相续。二与名色作生起因。名色亦有二种业。一互相助成。二与六处作生起因。六处亦有二种业。一各取自境界。二与触作生起因。触亦有二种业。一能触所缘。二与受作生起因。受亦有二种业。一能领受爱憎等事。二与爱作生起因。爱亦有二种业。一染着可爱事。二与取作生起因。取亦有二种业。一令诸烦恼相续。二与有作生起因。有亦有二种业。一能令于余趣中生。二与生作生起因。生亦有二种业。一能起诸蕴。二与老作生起因。老亦有二种业。一令诸根变异。二与死作生起因。死亦有二种业。一能坏诸行。二不觉知故。相续不绝。不识缘起。今皆忏悔。

　　四不相舍离观。佛子。此中无明缘行。乃至生缘老死者。由无明乃至生为缘。令行乃至老死不断助成故。无明灭则行灭。乃至生灭则老死灭者。由无明乃至生不为缘。令诸行乃至老死断灭。不助成故。不识缘起。今皆忏悔。

　　五三道不断观。佛子。此中无明爱取不断是烦恼道。行有不断是业道。余分不断是苦道。前后际分别灭三道。断如是三道。离我我所。但有生灭。犹如束芦。不识缘起。今皆忏悔。

　　六过去现在未来观。复次无明缘行者。是观过去识乃至受。是观现在爱乃至有。是观未来于是以后展转相续无明灭行灭者。是观待断。不识缘起。今皆忏悔。

　　七三苦聚集观。复次十二有支。名为三苦。此中无明行乃至六处是行苦。触受是苦苦。余是坏苦。无明灭行灭者是三苦断。不识缘起。今皆忏悔。

　　八因缘生灭观。复次无明缘行者。无明因缘。能生诸行。无明灭行灭者。以无无明。诸行亦无。余亦如是。不识缘起。今皆忏悔。

　　九生灭系缚观。又无明缘行者。是生系缚。无明灭行灭者。是灭系缚。余亦如是。不识缘起。今皆忏悔。

　　十无所有尽观。又无明缘行者。是随顺无所有观。无明灭行灭者。是随顺尽灭观。余亦如是。如是十种逆顺观。观诸缘起。不识缘起。今皆忏悔。

　　我等为无明所覆。不识十二缘起。轮转不能观修。今遇道场。方始觉知。归命毗卢遮那如来。及一切贤圣海众。烧香散华。不能观修。缘起一切业报。发露忏悔。不敢覆藏。由此因缘。我及法界众生海。不悟十二缘起一切罪业。悉愿清净。

　　次忏悔灭罪印咒

　　唵萨㗚末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念尽荡除　　如火焚枯草
　灭尽无有余

　我昔所造诸恶业　　皆由无始贪嗔痴
　从身语意之所生　　一切我今皆忏悔

　　忏悔已至心归命礼本尊毗卢遮那佛。

　　○(白)众等听说经中无常偈

　外事装彩咸归坏　　内外衰变亦同然
　惟有胜法不灭亡　　诸有智人应善察
　胜法即是身中性　　迷性茫茫受生死
　修行欲绝死生根　　佛令先且除贪爱

　　大方广佛华严经海印道场十重行愿常遍礼忏仪卷第二十六
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第二十七

　　唐　兰山云岩慈恩寺护法国师行沙门慧觉依经录

　　宋　苍山载光寺沙门普瑞补注

　　明　钦褒忠义忠尽四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第二十七晌

　　次法界末会

　　一切恭敬敬礼无尽三宝。

　　是诸众等人各胡跪。严持香华。如法供养。愿此供海云。遍满十方界百万亿天铃幢。百万亿金刚幢。出微妙音。百万亿天缯幢。众彩具足。百万亿香幢。垂布香网。百万亿华幢。雨一切华。百万亿天衣幢。悬布妙衣。百万亿天摩尼宝幢。天宝庄严。百万亿天庄严具幢。众具校饰。百万亿天鬘幢。种种华鬘四面行布。百万亿天盖幢。宝铃和鸣。闻皆欢喜。百万亿天蠡。出妙音声。百万亿天鼓。出大音声。百万亿天箜篌。出微妙音声。百万亿天牟尼螺。出大妙音。百万亿诸天杂乐。同时俱奏。百万亿天自在乐。出妙音声。其声普遍一切佛刹。百万亿天变化乐。其声如响。普应一切。百万亿天鼓音。离于抚击。而出妙音。百万亿天如意乐。自然出音声接相和。百万亿天诸杂乐出妙音声。灭诸烦恼。以如是等诸供养具。常作供养。帝网重重。诸佛菩萨贤圣海众。受此供养云。以为光明台。广于无边界。无量无尽。愿作佛事。

　　供养已。一切恭敬。

　　次奉施宝错

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持。名无量种咒。皆能成就具大功能。总持云。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次供云总持

　　捺么啰得捺(二合)得啰(二合)也(引)也捺么末(重)遏斡碇末日啰(二合)萨啰不啰(二合)麻㗚怛(二合)祢怛达遏怛也哑㗚曷(二合)碇萨灭屹三(二合)莫捺(重引)也怛涅达唵末𠷌啰(二合)末𠷌啰麻曷(引)末𠷌啰(二合)麻曷(引)碇拶末𠷌呤麻曷(引)眉㗚也(二合)末𠷌啰(二合)麻曷磨溺(重)即(舌腭)怛末𠷌哩(二合)磨曷磨溺慢伸当巴珊葛啰麻捺也末𠷌哩(二合)萨㗚末(二合)葛㗚麻(二合)哑斡啰捺(舌腭)眉商[口*捺]㖠末𠷌啰(二合)莎(引)曷(引)

　　梵音赞佛

　如来悉自在　　超世无所依　　具一切功德
　度脱于诸有　　无染无所著　　无相无依止
　体性不可量　　见者咸称赞　　光明遍清净
　尘累悉蠲涤　　不动离二边　　此是如来智

　　直言赞佛

　　如来应正等觉音声。非有方所。但随众生欲解缘出。其信究竟不住方所。亦无言说。为觉悟放逸众生。出于无量妙法音声。遍法界中。而令开悟。无数众生。闻是音已。皆生欢喜。勤修善法。于三乘中。各求出离。又于一音中。出无量声。随诸众生心乐差别。皆悉遍至。悉令得解。道场众会。靡不皆闻。而其音声。不出众外。根未熟者。不应闻故。其有闻者。皆作是念。如来世尊。独为我说。南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住琰魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命礼大方广佛华严经华藏世界海本尊毗卢遮那佛南无大方广佛华严经中法界末会中第一师第一寄位修行相解脱法门

　十方尽归命　　灭罪增净信　　愿生华藏海
　极乐净土中

　　次末会中文殊一人三会寄住十信位

　　经云尔时文殊师利童子(至)辞退南行往于人间。

　愿共诸众生　　往生华藏海　　极乐净土中南无文殊师利菩萨南无无量同行菩萨南无常随侍卫诸金刚神南无普为众生供养诸佛诸身众神南无久发坚誓愿常随从诸足行神南无乐闻妙法主地神南无常修大悲主水神南无智光照耀主火神南无摩尼为冠主风神南无明练十方一切仪式主方神南无专勤除灭无明黑闇主夜神南无一心匪懈阐明佛日主昼神南无庄严法界一切虚空主空神南无普度众生超诸有海主海神南无常勤积集趣一切智助道善根高大如山主山神南无常勤守护一切众生菩提心城主城神南无常勤守护一切智智无上法城诸大龙王南无常勤守护一切众生诸夜叉王南无常令众生增长欢喜乾闼婆王南无常勤除灭诸饿鬼苦鸠槃茶王南无恒愿拔济一切众生出诸有海迦楼罗王南无愿得成就诸如来身高出世间阿修罗王南无见佛欢喜曲躬恭敬摩睺罗伽王南无常厌生死恒乐见佛诸大天王南无尊重于佛赞叹供养诸大梵王南无如是等文殊师利与诸神王众

　十方尽归命　　灭罪增净信　　愿生华藏海
　极乐净土中

　　第一六千比丘会显回小向大

　　经云尔时尊者舍利弗(至)说法教化之所成就。

　愿共诸众生　　往生华藏海　　极乐净土中

　　次十信位六千比丘众南无海觉比丘南无善生比丘南无福光比丘南无大童子比丘南无电生比丘南无净行比丘南无天德比丘南无君慧比丘南无梵胜比丘南无寂慧比丘南无如是等其数六千比丘众

　十方尽归命　　灭罪增净信　　愿生华藏海
　极乐净土中

　　经云尔时尊者舍利弗(至)愿我一切悉当具得。

　愿共诸众生　　往生华藏海　　极乐净土中

　　经云尔时文殊师利菩萨(至)具足成就一切佛法。

　愿共诸众生　　往生华藏海　　极乐净土中

　　第二诸乘人会总摄诸权显入一实

　　经云尔时文殊师利菩萨(至)于三乘中各得调伏。

　愿共诸众生　　往生华藏海　　极乐净土中南无所依法界本觉真性法身色身形像舍利一切塔庙南无文殊师利所说遍照法界修多罗经百万亿那由他一切眷属修多罗南无法界闻经得不退转一万诸龙叉无量百千龙王一切海众南无如是等复有不可说无量无边无等无数一切海众

　十方尽归命　　灭罪增净信　　愿生华藏海
　极乐净土中

　　第三善财童子会

　　经云时福城人闻文殊师利(至)右绕三匝退坐一面。

　愿共诸众生　　往生华藏海　　极乐净土中

　　次庄严幢娑罗林中大塔庙处诸乘人众南无大智优婆塞南无须达多优婆塞南无婆须达多优婆塞南无福德光优婆塞南无有名称优婆塞南无施名称优婆塞南无月德优婆塞南无善慧优婆塞南无大慧优婆塞南无贤护优婆塞南无贤胜优婆塞南无如是等五百优婆塞

　十方尽归命　　灭罪增净信　　愿生华藏海
　极乐净土中南无大慧优婆夷南无善光优婆夷南无妙身优婆夷南无可乐身优婆夷南无贤优婆夷南无贤德优婆夷南无贤光优婆夷南无幢光优婆夷南无德光优婆夷南无善目优婆夷南无如是等五百优婆夷

　十方尽归命　　灭罪增净信　　愿生华藏海
　极乐净土中南无善财童子南无善行童子南无善戒童子南无善威仪童子南无善勇猛童子南无善思童子南无善慧童子南无善觉童子南无善眼童子南无善臂童子南无善光童子南无如是等五百童子

　十方尽归命　　灭罪增净信　　愿生华藏海
　极乐净土中南无善贤童女南无大智居士女童女南无贤称童女南无美颜童女南无贤慧童女南无贤德童女南无有德童女南无梵授童女南无德光童女南无善光童女南无如是等五百童女南无如是等所在庄严幢娑罗林中大塔庙处如云无量四部一切海众

　十方尽归命　　灭罪增净信　　愿生华藏海
　极乐净土中

　　经云尔时文殊师利童子(至)随宜说法然后而去。

　愿共诸众生　　往生华藏海　　极乐净土中

　　次上根随从妙德同叹

　　经云尔时善财童子(至)悲泣流泪辞退南行(三句合前)。

　　次孤独地狱忏悔

　　惟愿帝网无尽佛法僧宝。毗卢遮那如来。普贤文殊海会圣众。世出世神。慈悲本愿放大光明。照于法会。证盟护念。哀愍摄受。愿我及一切众生海。自从无始直至今时。业海无尽。帝网重重。违犯法律一切罪业。发露忏悔。

　　僧护经云。尔时僧护比丘。失伴独去。涉路未远。闻揵椎声。寻声向寺。路值一人。即便问曰。何因缘故打犍椎声。其人答曰。入温室浴。僧护念言。我从远来。可就僧浴。即入僧坊。见诸人等。状似众僧。共入温室。见诸浴具。浴衣瓦瓶。𤬪器浴室。尽皆火然。尔时僧护比丘。见诸比丘。共入温室。入已火然。筋肉消尽。骨如燋炷。僧护惊怖。问诸比丘。汝是何人。比丘答曰。阎浮提人。为性难信。汝到佛所。便可问佛。即便惊怖。舍寺跳走。进路未远。复值一寺。其寺严博。殊能精好。亦闻犍椎声。复见比丘。即便问言。何因缘故打犍椎声。比丘答曰。众僧食饭。寻自思惟。我今远来。甚成饥乏。亦复须食。入僧坊已。见僧和集。食器敷具皆悉火然。人及房舍。尽皆火然。如前不异。僧护问言。汝是何人。其人答言。更不异前。僧镬惊怖。更疾舍去。进路未远。复更值一寺。其寺严仪。更不异前。前入僧坊。复见诸比丘。坐于火床。互相爪护。肉尽筋出。五藏骨髓。亦如燋炷。僧护问曰。汝是何人。比丘答言。阎浮提人。为性难信。汝到佛所。便可问佛。僧护惊怖。复疾舍去。进路未远。复值一寺。如前入寺。见诸众生。共坐而食。诸比丘言。汝今出去。僧护踟蹰。未及出去。见诸比丘钵中。惟是人粪热沸涌出。时诸比丘。皆悉食啖。食已火然。咽喉五藏。皆成烟炭。流下直过。见已惊怖。复疾而去。其去未远。复见一寺。其寺严仪。如前不异。即入僧坊。见诸比丘。手把铁椎。互相棒打。摧碎如尘。见已惊怖。复更进路。其去未远。复见一寺。其寺严好。亦不异前。即入僧坊。闻犍椎声。僧护问曰。何故打椎。诸比丘言。欲食甜浆。僧护比丘。即自念言。我今渴乏。须饮甜浆。即入众中。见诸食器床卧敷具。诸比丘等。互相骂辱。诸食器中。盛满镕铜。诸比丘等。皆共饮啖。食已火然。咽喉五藏。皆成炭火。流下直过。见已惊怖。进路而去。其去未远。见大肉地。其火炎炽。叫声号痛。苦楚难忍。见已惊怖。进路而去。其去未远。复见大地。如前无异。复更前进见大肉瓮。尽皆火然。热痛难忍。如前无异。复更前进。亦见肉瓮。尽皆火然。如前不异。复更前进。见一肉瓶。其火炎炽。叫声号苦。毒痛难忍。复更前进。见一肉瓶。其火焰炽。如前不异。复更前进。见大皮泉。其火焰炽。烂皮浩沸。苦声楚毒。亦不异前。见已惊怖。复更前进。其路未远。更见一大肉瓮。其火焰炽。苦事如前。复更前进。见一比丘。手捉利刀。而自刖鼻。刖已复生。生已复刖。终而复始无有休息。复更前进。见一比丘。手捉斫斧。自斫己舌。终而复始。如前不异。复更前进。见一比丘。水中独立。口自唱言水水不息。而受苦毒。复更前进。见一比丘。在铁刺园。立铁刺上。苦声号叫。亦不异前。复更前进。见一肉厅。其火焰炽。苦声号叫。与前不异。复更前进。见一肉橛。形如象牙。其火焰炽。受苦如前。复更前进。见一骆驼。火烧身体。苦声号叫。亦不异前。复更前进。见马一疋。火烧身体。苦痛号叫。亦不异前。复更前进。见一白象。炽火烧身。苦不异前。复更前进见一驴身。猛火烧身。苦不异前。复更前进。见一羝羊。猛火烧身。苦不异前。复更前进。见一肉台。大火焰炽。苦不异前。复更前进。见一肉房。猛火烧身。苦声号叫。苦不异前。复更前进。见一肉床。苦声号叫。苦不异前。复更前进。见一肉床。焰火烧身。亦不异前。复更前进。见一肉秤。火烧伸缩。苦不异前。复更前进。见一肉拘执。火烧伸缩。苦不异前。复更前进。见一肉绳床。火烧受苦。亦不异前。复更前进。见一肉壁。火烧摇动。苦不异前。复更前进。见一肉索。火烧伸缩。苦不异前。复更前进。见一厕井。屎尿涌沸。苦不异前。复更前进。见一高座。上有比丘摄心端坐。猛火焚烧。苦声如前。复更前进。更见高座受苦比丘。亦不异前。复更前进。见肉犍椎。火烧苦声。亦不异前。复更前进。见肉梵岐支。梵名拘修罗。猛火烧身。受苦如前。复更前进。见一肉拘修罗。受苦如前。复更前进。见大肉山。猛火烧烂。震动号吼。苦不异前。复更前进。见须曼那华树。火烧受苦亦不异前。复更前进。更见须曼那华树。火烧出声亦不异前。复更前进。见肉华树。火烧出声。苦不异前。复更前进。见肉果树。火烧苦声。亦不异前。复更前进。更见一树。火烧受苦。亦不异前。复更前进。见一肉柱。火烧受苦。亦不异前。复更前进。更见一肉柱。狱卒斧斫。受苦如前。复更前进。见一肉柱。火烧受苦。亦不异前。复更前进。见十四肉树。火烧受苦。亦不异前。复更前进。见二比丘。以拳相打。头破脑裂。脓血流出。消已还生。终而复始。苦不休息。僧护比丘。小更前进。见二沙弥。眠卧相抱。猛火烧身。苦不休息。僧护比丘。见已惊怖。问沙弥言。汝是何人。受如是苦。沙弥答言。阎浮提人。受性难信。汝到世尊所。便可问佛。

　　尔时世尊。为诸大众。而说法要。尔时僧护比丘。于世尊前。在大众中。高声唱说己先所见地狱因缘。唯愿世尊。为我说本因缘。佛告僧护。汝先所见比丘浴室。此非比丘。亦非浴室。是地狱人。此诸罪人。迦叶佛时。是出家比丘。不依戒律。顺己愚情。以僧浴具及诸器物。随意而用。持律比丘。常教轨则。不顺其教。从迦叶佛涅槃已来。受地狱苦。至今不息。佛告僧护。汝初见寺。非是僧寺。亦非比丘。是地狱人。迦叶佛时。是出家人。五德不成。四方僧物。不打犍椎。众默共用。以是因缘。受火床苦。从迦叶佛涅槃已来。受地狱苦。至今不息。汝见第二寺者。亦非僧寺。复非比丘。是地狱人。迦叶佛时。是出家人。五德不具。诸檀越等。造作寺庙。四事丰足。檀越初心造寺之时。要打犍椎。作旷济意。是诸比丘。不打犍椎。默然受用。客比丘来。不得饮食。还空钵出。以是因缘。受火烧苦。递相爪护。筋肉消尽。骨如燋炷。从迦叶佛涅槃已来。受如是苦。至今不息。汝见第三寺者。非是僧寺。亦非比丘。是地狱人。迦叶佛时。是出家人。懈怠比丘多人共住。共相谓言。我等今者可共请一持律比丘共作法事。可得如法。即时推觅。得一净行比丘。共住食宿。此净行比丘。复更推觅同行比丘。时净行人转转增多。即便追逐。令出寺外。时破戒人。于夜分中。以火烧寺。灭诸比丘。以是因缘。手捉铁椎。互相摧灭。从迦叶佛涅槃已来。受大苦恼。至今不息。汝见第四寺者。非是僧寺。亦非比丘。是地狱人。迦叶佛时。是出家人。常住寺中。有诸檀越施脂肉来。应现前分。时有客僧来。旧住比丘。以悭心故。待客出去。后方欲分。未及得分。虫出臭烂。捐弃于外。以是因缘。入地狱中。啖粪屎食。从迦叶佛涅槃已来。受苦不息。汝见第五寺者。非是僧寺。亦非比丘。是地狱人。迦叶佛时。是出家人。临中食上。不如法食。恶口相骂。以是因缘。受铁床苦。诸食器中。沸火漫然。筋肉消尽。骨如燋炷。从迦叶佛涅槃已来。至今不息。汝见第六寺者。非是僧寺。亦非比丘。是地狱人。迦叶佛时。是出家人。不打犍椎。默然共饮众僧甜浆。恐外僧来。悭因缘故。堕地狱中。饮啖镕铜。从迦叶佛涅槃已来。受苦至今不息。罪报忏悔。

　　尔时佛复告僧护比丘。汝见第一地者。非是大地。是地狱人。迦叶佛时。是出家人。众僧田中。为己私种。不酬僧直。时持律比丘。依戒呵责。汝今云何不酬僧直。是人尔时。依恃王势。不受教诲。答诸比丘。我是汝奴。汝若有力。何不自种。以是因缘。受火地狱苦。从迦叶佛涅槃已来。至今不息。汝见第二地者。非是大地。乃是罪人。迦叶佛时。是白衣人。在僧田种。不酬僧直。以是因缘。堕地狱中。作大肉地。受诸苦恼。至今不息。汝见第一肉瓨者。非是肉瓨也。乃是罪人。迦叶佛时。是众僧上座。不能禅诵。不解戒律。饱食熟睡。但能论说无益之语。精肴供养。在先饮食。以是因缘。入地狱中。作大肉瓨。火烧受苦至今不息。汝见第二瓨者。非是瓨耶。是地狱人。迦叶佛时。是出家人。五德不具。为僧当厨。软美供养。在先食啖。粗涩恶者。僧中行付。以是因缘。入地狱中。作大肉瓨。火烧受苦。至今不息。汝见第三瓨者。非是瓨也。是地狱人。迦叶佛时。是僧净人。作饮食时。美妙好者。先自尝啖。或与妇儿。粗涩恶者。持僧中行。以是因缘。在地狱中。作大肉瓨。火烧受苦。至今不息。罪报忏悔。

　　尔时世尊。复告僧护比丘。汝见第一瓶者。非是瓶也。是地狱人。迦叶佛时。是出家人。为僧当厨。应朝食者。留至后日。后日食者。至第三日。以是因缘。入地狱。中作大肉瓶。火烧受苦。至今不息。汝见第二瓶者。非是瓶耶。是地狱人。迦叶佛时。是出家人。在寺常住。有诸檀越。奉送酥瓶。供养现前众僧。人人应分。此当事人。见有客僧。隐留在后。客僧去已。然后乃分。以是因缘。入地狱中。作大肉瓶。火烧受苦。至今不息。汝先见水中立人。非是比丘。是地狱人。迦叶佛时。是出家人。为僧当水。见僧用水。小复过多。逐可意处。即足其水。余者不给。以是因缘。入地狱中。水中独立。唱言水水。受其大苦。至今不息。罪报忏悔。

　　汝见大瓮者。非是大瓮。是地狱人。迦叶佛时。是出家人。为僧典知果菜。香美好者。先自食啖。酸果涩菜。或遂随意。选好者与。不平等故。以是因缘。入地狱中。作大肉瓮。火烧受苦。至今不息。罪报忏悔。

　　汝见比丘刀刖鼻者。非是比丘。是地狱人。迦叶佛时。是出家人。在佛僧净地。涕唾污地。以是因缘。入地狱中。刀刖己鼻。火烧受苦。至今不息。汝见比丘。手捉斫斧。自斫己舌。非是比丘。是地狱人。迦叶佛时。出家沙弥。而为众僧。当分石蜜。斫作分数。于斧刃上。少着石蜜。沙弥啖䑛。以是因缘。受斫舌苦。至今不息。罪报忏悔。

　　尔时世尊。复告僧护比丘。汝见泉者。非是水泉。是地狱人。迦叶佛时。是出家沙弥。为僧当蜜。先自尝啖。后付众僧。减少不遍。以是因缘。入地狱中。作大肉泉。火烧沸烂。受大苦恼。今犹未息。罪报忏悔。

　　汝见比丘刺上立者。非是比丘。是地狱人。迦叶佛时。是出家人。以恶口毁呰。骂诸比丘。以是因缘。入地狱中。立铁刺上。火烧受苦。至今不息。汝见肉轩。非是轩也。是地狱中人。迦叶佛时。是出家人。寺中常住。五德不具。为僧当厨。精美好者。先自食啖。或时将与白衣使食。高下心中。行付众僧。以是因缘。受地狱苦。至今不息。汝见肉橛者。实非是橛。是地狱人。迦叶佛时。是出家人。寺中常住。僧墙壁上。浪竖诸橛。非为僧事。悬己衣钵。以是因缘。入地狱中。作大肉橛。火烧受苦。至今不息。罪报忏悔。

　　尔时世尊。复告僧护。汝见骆驼者。实非是骆驼。是地狱人。迦叶佛时。是出家人。寺中上座。长受食分。或得一人二人食分。持律比丘。如法教授。上座之法。不应如是。时老比丘。答律师言。汝无所知。声如骆驼。我于众中。身为上座。咒愿说法。或时作呗。计劳应得。汝等何故恒瞋责我。以是因缘。入于地狱。受骆驼身。火烧号叫。至今不息。汝见马者。实非是马。是地狱人。迦叶佛时。作僧净人。用僧供养。过分食啖。或与眷属知识白衣。诸比丘等呵责语言。汝不应尔。其人恶口。呵诸比丘。汝犹如马。常食不饱。我为僧作甚大劳苦。功勋应得。以是因缘。入地狱中。受于马身。火烧身体。受大苦恼。至今不息。汝见象者。非是白象。是地狱人。迦叶佛时。是出家人。为僧当厨。诸檀越等。将诸供养。向寺施僧。或食后来。檀越白言。大德。日犹故未。可打犍椎集僧施食。比丘恶口。答白衣言。诸比丘等。犹如白象。食不饱也。向食已竟。停留后日。以是因缘。入于地狱。受白象身。火烧受苦。至今不息。汝见驴者。实非是驴。是地狱人。迦叶佛时。是出家人。为僧当厨。五德不具。分僧饮食。恒自长受二三人分。持律比丘。如法诃责。此人答言。我当僧厨。及园果菜。常营僧事。甚大劳苦。汝诸比丘。不知我恩。状似如驴。但养一身。何不默然。以是因缘。入地狱中。驴身受苦。至今不息。汝见羝羊。实非羝羊。是地狱人。迦叶佛时。是出家人。为僧寺主。当田内外。事事检校。不敕弟子。诸小比丘。不如法打推。诸律师等。白言寺主。何不时节鸣椎集僧。比丘答言。我当营僧事。甚成劳苦。汝诸比丘。犹如羝羊。啖食而住。何不自打。以是因缘。入地狱中。受羝羊形。火烧痛毒受苦。至今不息。罪报忏悔。

　　尔时世尊。复告僧护比丘。汝见肉台。实非是台。是地狱人。迦叶佛时。是出家人。当僧房敷具。闭僧房门。将僧户排。四方游行。众僧于后不得敷具。及诸房舍。以是因缘。入地狱中。作大肉台。火烧受苦。至今不息。汝见第二大肉台。实非是台。是地狱人。迦叶佛时。是出家人。为僧寺主。选好房舍。而自受用。及与知识。不依戒律随次分房。不平等故。以是因缘。入于地狱。作大肉台。受苦万端。至今不息。汝见肉房者。非是肉房。是地狱人。迦叶佛时。是出家人。住僧房中。似是己有。终身不移。不依戒律以次分房。以是因缘。作大肉房。火烧受苦。至今不息。罪报忏悔。

　　尔时世尊。复告僧护。汝见肉绳床。实非是床。是地狱人。迦叶佛时。是出家人。捉僧绳床。如自己有。不依戒律以次分床。以是因缘。入于地狱。作肉绳床。火烧受苦。至今不息。汝见第二绳床。实非是床。是地狱人。迦叶佛时。是出家人。破僧绳床。自用然火。以是因缘。入地狱中。作肉绳床。火烧受苦。至今不息。汝见肉敷具者。实非敷具。是地狱人。迦叶佛时。是出家人。用僧敷具。如自己有。以脚蹋上。不依戒律。以是因缘。入地狱中。作肉敷具。火烧伸缩。受苦万端。至今不息。汝见肉拘执者。实非拘执。是地狱人。迦叶佛时。是出家人。以僧拘执。如自己有。不依戒律。用或破坏。以是因缘。入地狱中。作肉拘执。火烧受苦。至今不息。汝见肉绳床者。实非是床。是地狱人。迦叶佛时。是出家人。恃王势力。似如圣德。四辈弟子。圣心赞叹。时彼比丘。默然受叹。施好绳床及诸好饮食。作圣心受。以是因缘。入地狱中。作肉绳床。火烧受苦。至今不息。汝见肉壁者。实非是壁。是地狱人。迦叶佛时。是出家人。众僧壁上。竖橛破壁。悬己衣钵。以是因缘。入于地狱。作大肉壁。火烧受苦。至今不息。汝见肉索。实非是索。是地狱人。迦叶佛时。是出家人。捉众僧索。私自己用。以是因缘。堕地狱中。作大肉索。火烧受苦。至今不息。汝见厕井。实非厕井。是地狱人。迦叶佛时。是出家人。往比丘寺。佛僧净地。大小便利。不择处所。持律比丘。如法呵责。不受教诲。粪气臭秽。熏诸众僧。以是因缘。入地狱中。作肉厕井。火烧受苦。至今不息。罪报忏悔。

　　汝见高座法师。实非法师。是地狱人。迦叶佛时。是出家人。不明律藏。说重作轻。说轻为重。有根之人。说作无根。无根之人。说道有根。应忏悔者。说言不忏。不应忏者。强说道忏。以是因缘。入地狱中。坐高座上。火烧受苦。至今不息。汝见第二高座。实非法师。是地狱人。迦叶佛时。是大法师。邪命说法。得利养处。如理而说。无利养时。法说非法。非法说法。以是因缘。入于地狱。处铁高座。火烧受苦。至今不息。汝见肉犍椎号叫声者。实非犍椎。是地狱人。迦叶佛时。是出家人。以三宝物。非法打椎。诈作羯磨。捉三宝物。为己受用。以是因缘。入地狱中。作肉犍椎。火烧受苦。至今不息。汝见拘修罗。实非祇支。是地狱人。迦叶佛时。是出家人。为僧寺主。以僧厨食。炫卖得物。用作衣裳。断僧供养。以是因缘。入地狱中。作肉祇支。火烧受苦。至今不息。汝见第二拘修罗。实非祇支。是地狱人。迦叶佛时。是出家人。作僧寺中分物维那。以春分物。转至夏分。夏分中衣服。向冬中分。以是因缘。入地狱中。作肉拘修罗。火烧受苦。至今不息。汝见肉山。非是肉山。是地狱人。迦叶佛时。是出家人。为僧典座。五德不具。少有威势。偷取僧物。断僧衣裳。以是因缘。堕地狱中。作大肉山。火烧受苦。至今不息。罪报忏悔。

　　尔时世尊。复告僧护。汝始初见须曼那柱。实非是柱。是地狱人。迦叶佛时。是出家人。当佛刹人四辈檀越。以须曼那华散供养佛。华既干已。比丘扫取。卖为己用。以是因缘。入地狱中。作须曼那柱。火烧受苦。至今不息。汝见第二须曼华柱。实非是柱。是地狱人。迦叶佛时。是出家人。当供养刹。四辈檀越。以须曼那华油。用供养佛。比丘减取。为己自用。以是因缘。堕地狱中。作须曼柱。火烧受苦。至今不息。汝见华树。实非是树。是地狱人。迦叶佛时。是出家人。当僧果菜园。有好华果。为己私用。或与白衣。以是因缘。入地狱中。作大华树。火烧受苦。至今不息。汝见肉果树。实非果树。是地狱人。迦叶佛时。是出家人。当僧菜果。香美好果。私自食啖。或与白衣。以是因缘。入地狱中。作肉果树。火烧受苦。至今不息。汝见肉树。实非是树。是地狱人。迦叶佛时。是出家人。为僧当薪。以众僧薪。房中自然。或与知识。以是因缘。入地狱中。作大肉树。火烧受苦。至今不息。罪报忏悔。

　　尔时世尊。复告僧护比丘。汝见第一肉柱者。实非是柱。是地狱人。迦叶佛时。是出家人。寺中常住。破佛刹柱。为己私用。以是因缘。入地狱中。作大肉柱。火烧受苦。至今不息。汝见第二肉柱者。实非是柱。是地狱人。迦叶佛时。是白衣人。以刀刮取像上金薄。以是因缘。堕地狱中。作大肉柱。狱卒捉斧斫身受苦。猛火烧身。至今不息。汝见第三肉柱者。实非是柱。是地狱人。迦叶佛时。是出家人。为僧当事。用僧梁柱。浪与白衣。以是因缘。入地狱中。作大肉柱。火烧受苦。至今不息。汝见四肉树。实非是树。是四罪人。是地狱人。迦叶佛时。是出家人。五德不具。作大众主。为僧断事。随爱怖瞋痴。断事不平。以是因缘。入地狱中。作四肉树。火烧受苦。至今不息。汝见十四树者。实非是树。是地狱人。迦叶佛时。是出家人。在寺常住。不依戒律分诸敷具。好者自取。或随瞋爱好恶差别。于佛法中。尘沙比丘。应随次受。不平等故。以是因缘。此十四人。堕地狱中。作大肉树。火烧受苦。至今不息。汝见二比丘者。实非比丘。是地狱人。迦叶佛时。是出家人。于大众中。斗诤相打。以是因缘。入地狱中。火焚身受相打苦。至今不息。汝见二沙弥者。实非沙弥。是地狱人。迦叶佛时。是出家沙弥。共一被褥中。相抱眠卧。以是因缘。入地狱中。火烧被褥中相抱受苦。至今不息。罪报忏悔。

　　尔时世尊。重告僧护比丘。以是因缘故。我今语汝。在地狱中出家者众。白衣鲜少。所以者何。出家之众。多喜犯禁戒。不顺毗尼。互相欺凌。私用僧物。或分饮食。不能平等。是故我今更重告汝。当勤持戒。顶戴奉行。尔时世尊。复告僧护。我今语汝。是诸罪人。于过去世。出家破戒。虽不精进。四辈檀越。见诸比丘。威仪似僧。恭敬僧宝四事供养。犹故能令得大果报。无量无边不可思议。我复语汝。如前罪人。先世出家。犯僧物故。堕大地狱。后于未来世中。有诸白衣。取众僧物者罪。过于前说出家之人。百千万倍。不可穷尽。我复语汝。若一比丘。顺于毗尼。在僧伽蓝。如法行道。依时鸣椎。若施此人。得福犹多。说不可尽。何况供养四方僧众。尔时世尊。复告僧护。若出家人。营僧事业。难持净戒。是诸比丘。初出家时。乐持净戒。求涅槃心。四辈檀越。送供养时。是诸比丘。应受是供。坚持净戒。后不生恼。尔时世尊。欲重宣此义。而说偈言。

　持戒最为乐　　身不受诸恼　　睡眠得安隐
　寤则心欢喜

　　尔时世尊。说是偈已。复告僧护。有九种人。常处阿鼻大地狱中。何等为九。一者食僧物。二者佛物。三者杀父。四者杀母。五者杀阿罗汉。六者破和合僧。七者破比丘净戒。八者犯净行尼。九者作一阐提。是九种人。恒在地狱。有五种人。二处受报。一者地狱。二者饿鬼。其地狱者。如汝所见是诸地狱。其饿鬼者。身形长大。何者为五。一者断施众僧物。二者断施僧食。三者劫僧嚫物。四者应得施能令不得。五者法说非法非法说法。此五种人。受是二报。余业不尽。五道中受。尔时世尊。欲重宣此义。而说偈言。

　行恶感地狱　　造善受天乐　　若能修空定
　漏尽证涅槃

　　尔时世尊。复告僧护。汝于海中所见龙王。受此龙身。牙甲麟角。其状可畏。臭秽难近。以畜生道。障出家法。亦障修禅。无八解脱果。虽得长寿。不能得免金翅鸟王之所食啖。命终之后。生兜率天。天中命尽。得受人身。弥勒出世。作大长者。财富巨亿。为大檀越。供养供给弥勒世尊。及诸比丘。四事具足。是诸长者。有五百人。同时出家。得罗汉果。功高名远。众所知识。是诸龙王。犹尚能得如是功德。况我弟子。如法出家。坐禅诵经。三业具足。必证涅槃。尔时世尊。无问自说。

　归依佛者　　得大吉利　　昼夜心中
　不离念佛　　归依法者　　得大吉利
　昼夜心中　　不离念法　　归依僧者
　得大吉利　　昼夜心中　　不离念僧

　　我等为无明所覆。不识罪因。今遇道场。方始觉知。归命毗卢遮那如来。及一切贤圣海众。烧香散华。违犯法律。一切业报。发露忏悔。不敢覆藏。由此因缘。我及法界众生海。一切违犯法律业报。愿皆清净忏悔已至心归命礼本尊毗卢遮那佛。

　　次忏悔灭罪印咒

　　唵萨栗末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念悉荡除　　如火焚枯草
　灭尽无有余

　我昔所造诸恶业　　皆由无始贪瞋痴
　从身语意之所生　　一切我今皆忏悔

　　○(白)众等听说经中无常偈

　生者必归死　　造罪诸苦逼　　谨慎其三业
　常应修福智　　眷属皆舍去　　财物任他将
　但将自善根　　险道充资粮　　譬如路傍树
　暂息非久停　　车马及妻儿　　不久皆如是
　譬如群宿鸟　　夜聚旦还飞　　死后别亲知
　乖离亦如是　　惟有佛菩萨　　是真归仗处
　依经我略说　　智者应谛思

　　大方广佛华严经海印道场十重行愿常遍礼忏仪卷第二十七
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第二十八

　　唐　兰山云岩慈恩寺护法国师行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第二十八晌

　　次十住位中初五善知识会

　　一切恭敬敬礼无尽三宝。

　　是诸众等人各胡跪。严持香华。如法供养。愿此供海云。遍满十方界。十千金刚网。十千种帐。十千种盖。十千缯绮。十千珠璎珞。周遍交络。十千衣服。十千光明。而为照曜。天妙华。天末香。天华鬘。天杂香。天宝衣。天宝云。天庄严具云。天诸音乐。不鼓自鸣。放大光明。又出妙音声。以如是等诸供养具。常作供养。帝网重重。诸佛菩萨贤圣海众。受此供养云。以为光明台。广于无边界。无量无尽。愿作佛事。

　　供养已。一切恭敬。

　　次奉施宝错

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次运心供养(以二手金刚合掌置于顶上应诵此咒)

　　唵萨㗚末(二合)㗚达(二合)眉呜𠹌遏(二合)碇(切身)悉癹啰兮慢(引)遏遏捺竿莎(引)诃

　　梵音赞佛

　若佛菩萨等　　不出于世间　　无有一众生
　而能得安乐　　如来等正觉　　及诸贤圣众
　出现于世间　　能与众生乐　　若见如来者
　为得大善利　　闻佛名生信　　则是世间塔

　　直言赞佛

　若有见正觉　　解脱离诸漏　　不着一切世
　彼非正道眼　　若有知如来　　体相无所有
　修习得明了　　此人疾作佛　　能见此世界
　其心不动摇　　于佛身亦然　　当成圣智者
　若于诸佛法　　其心了平等　　二念不现前
　当践难思位　　若见佛及身　　平等而安住
　无住无所入　　当成难遇者　　色受无有数
　想行识亦然　　若能如是智　　当作大牟尼
　世及出世见　　一切皆超越　　而能善知法
　当成大光耀　　若于一切知　　发生回向心
　见心无所生　　当获大名称　　众生无有心
　亦复无有坏　　若得如是知　　当成无上道
　一中解无量　　无量中解一　　了彼互生起
　当成无所畏南无大方广佛华严经中华藏世界海本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住琰魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　第一德云比丘忆念一切诸佛境界智慧光明普见解脱法门

　　经云尔时善财童子向胜乐(至)右绕观察辞退而去。

　愿共诸众生　　往生华藏海　　极乐净土中

　　次德云比丘所见佛南无东方一佛南无东方二佛南无东方十佛南无东方百佛南无东方千佛南无东方百千佛南无东方亿佛南无东方百亿佛南无东方千亿佛南无百千亿佛南无那由他亿佛南无百那由他亿佛南无千那由他亿佛南无无数佛南无无量佛南无无边佛南无无等佛南无不可数佛南无不可称佛南无不可思佛南无不可量佛南无不可说佛南无不可说不可说佛南无阎浮提微尘数佛南无四天下微尘数佛南无千世界微尘数佛南无二千世界微尘数佛南无三千世界微尘数佛南无十佛刹微尘数佛南无百佛刹微尘数佛南无千佛刹微尘数佛南无百亿佛刹微尘数佛南无千亿佛刹微尘数佛南无百千亿佛刹微尘数佛南无那由他亿佛刹微尘数佛南无乃至不可说不可说佛刹微尘数佛南无如东方南西北方四维上下亦复如是多佛

　　次德云比丘南无胜乐国妙峰山所解普见诸佛无量法门德云比丘

　十方尽归命　　灭罪增净信　　愿生华藏海
　极乐净土中

　　第二海云比丘普眼解脱法门

　　经云尔时善财童子(至)右绕瞻仰辞退而去。

　愿共诸众生　　往生华藏海　　极乐净土中

　　次海云比丘闻法处佛南无此大莲华上结跏趺坐其身至有顶者如来

　　次海云比丘南无海门国得普眼解脱法门海云比丘

　十方尽归命　　灭罪增净信　　愿生华藏海
　极乐净土中

　　第三善住比丘无碍解脱法门

　　经云尔时善财童子(至)右绕瞻仰辞退而行。

　愿共诸众生　　往生华藏海　　极乐净土中南无南方六千由旬楞伽道边海岸聚落得无碍解脱门无量无数天龙八部恭敬供养善住比丘

　十方尽归命　　灭罪增净信　　愿生华藏海
　极乐净土中

　　第四弥伽大士妙音陀罗尼光明解脱法门

　　经云尔时善财童子(至)恋慕瞻仰辞退而行。

　愿共诸众生　　往生华藏海　　极乐净土中南无南方自在城中参得无量菩萨妙音陀罗尼光明法门彼十千人前后围绕弥伽善医王

　十方尽归命　　灭罪增净信　　愿生华藏海
　极乐净土中

　　第五解脱长者如来无碍庄严解脱法门

　　经云尔时善财童子(至)诸善法故辞退而行。

　愿共诸众生　　往生华藏海　　极乐净土中

　　次解脱长者所见佛南无东方阎浮檀金光明世界中龙自在王如来毗卢遮那藏菩萨等道场一切海众南无南方速疾力世界中普香如来心王菩萨等道场一切海众南无西方香光世界中须弥灯王如来无碍心菩萨等道场一切海众南无北方袈裟幢世界中不可坏金刚如来金刚步勇猛菩萨等道场一切海众南无东北方一切上妙宝世界中无所得境界眼如来无所得善变化菩萨等道场一切海众南无东南方香焰光音世界中香灯如来金刚焰慧菩萨等道场一切海众南无西南方智慧日普光明世界中法界轮幢如来现一切变化幢菩萨等道场一切海众南无西北方普清净世界中一切佛宝高胜幢如来法幢王菩萨等道场一切海众南无上方佛次第出现无尽世界中无边智慧光圆满幢如来法界门幢王菩萨等道场一切海众南无下方佛光明世界中无碍智幢如来一切世间刹幢王菩萨等道场一切海众南无如是等十方各十佛刹微尘数一切如来南无安乐世界中阿弥陀如来南无旃檀世界中金刚光明如来南无妙香世界中宝光明如来南无莲华世界中宝莲华光明如来南无妙金世界中寂静光如来南无妙喜世界中不动如来南无善住世界中师子如来南无镜光明世界中月觉如来南无宝师子庄严世界中毗卢遮那如来

　　次解脱长者南无南方住林聚落中得如来无碍庄严解脱门解脱长者

　十方尽归命　　灭罪增净信　　愿生华藏海
　极乐净土中

　　次十二类生业报忏悔

　　惟愿帝网无尽佛法僧宝。毗卢遮那如来。普贤文殊海会圣众。世出世神。慈悲本愿。放大光明照于法会。证明护念哀愍摄受。愿我及一切众生海。自从无始直至今时。业海无尽。帝网重重。十二业报类生一切罪业。发露忏悔。

　　大涅槃经云。菩萨摩诃萨。灭除有余。有余有三。一者烦恼余报。二者余业。三者余有。善男子。云何名为烦恼余报。若有众生。习近贪欲。是报熟故。堕于地狱。从地狱出。受畜生身。所谓鸽雀鸳鸯鹦鹉耆婆耆婆舍利伽鸟青雀鱼鳖猕猴獐鹿。若得人身。受黄门形女人二根无根淫女。若得出家。犯初重戒。是名余报。罪报忏悔。

　　复次善男子。若有众生。以殷重心。习近嗔恚。是报熟故。堕于地狱。从地狱出。受畜生身。所谓毒蛇。具四种毒。见毒触毒啮毒歔毒。师子虎狼熊罴猫狸鹰鹞之属。若得人身。具足十六诸恶律仪。若得出家。犯第二重戒。是名余报。罪报忏悔。

　　复次善男子。若有修行愚痴之人。是报熟时。堕于地狱。从地狱出。受畜生身。所谓象猪牛羊水牛蚤虱蚊䖟蚁子等形。若得人身。聋盲喑哑。癃残背瘘。诸根不具。不能受法。若得出家。诸根闇钝。喜犯重戒。乃至五残。是名余报。罪报忏悔。

　　复次善男子。若有修习。憍慢之人。是报熟时。堕于地狱。从地狱出。受畜生身。所谓粪虫驼驴犬马。若生人中。受奴婢身。贫穷乞丐。或时出家。常为众生之所轻贱。破第四戒。是名余报。如是等名烦恼余报。如是余报。菩萨摩诃萨。以能修习大涅槃故。悉得除灭。罪报忏悔。

　　云何余业。谓一切凡夫业。一切声闻业。须陀洹人。受七有业。斯陀含人。受二有业。阿那含人。受色有业。是名余业。如是余业。菩萨摩诃萨。以能修习大涅槃故。悉得断除。罪报忏悔。

　　云何余有。阿罗汉得阿罗汉果。辟支佛得辟支佛果。无业无结。而转二果。是名余有。罪报忏悔。

　　如是三种有余之法。菩萨修习大乘大涅槃经故得除灭。是名菩萨摩诃萨灭除余有。罪报忏悔。

　　楞严经云。佛告阿难。当知妙性圆明。离诸名相。本来无有世界众生。因妄有生。因生有灭。生灭名妄。灭妄名真。是称如来无上菩提及大涅槃二转依号。阿难。汝今欲修真三摩地。直诣如来大涅槃者。先当识此众生世界二颠倒因。颠倒不生。斯则如来真三摩地。阿难。云何名为众生颠倒。阿难。由性明心性明圆故。因明发性。性妄见生。从毕竟无。成究竟有。此有所有。非因所因。住所住相。了无根本。依此无住。建立世界及诸众生。迷本圆明。是生虚妄。妄性无体。非有所依。将欲复真。欲真已非真真如性。非真求复。宛成非相。非生非住非心非法。展转发生。生力发明。熏以成业。同业相感。因有感业。相灭相生。由是故有众生颠倒。罪报忏悔。

　　阿难。云何名为世界颠倒。是有所有。分段妄生。因此界立。非因所因。无住所住。迁流不住。因此世成。三世四方。和合相涉。变化众生。成十二类。是故世界因动有声。因声有色。因色有香。因香有触。因触有味。因味知法。六乱妄想。成业性故。十二区分。由此轮转。是故世间声香味触。穷十二变为一旋复。乘此轮转颠倒相故。是有世界。卵生胎生湿生化生。有色无色。有想无想。若非有色。若非无色。若非有想。若非无想。罪报忏悔。

　　阿难。由因世界虚妄轮回动颠倒故。和合气成八万四千飞沉乱想。如是故有卵羯逻蓝。流转国土。鱼鸟龟蛇。其类充塞。罪报忏悔。

　　由因世界杂染轮回欲颠倒故。和合滋成八万四千横竖乱想。如是故有胎遏蒲昙。流转国土。人畜龙仙。其类充塞。罪报忏悔。

　　由因世界执着轮回趣颠倒故。和合暖成八万四千翻覆乱想。如是故有湿相蔽尸。流转国土。含蠢蠕动。其类充塞。罪报忏悔。

　　由因世界变易轮回假颠倒故。和合触成八万四千新故乱想。如是故有化相羯南。流转国土。转蜕飞行。其类充塞。罪报忏悔。

　　由因世界留碍轮回障颠倒故。和合著成八万四千精耀乱想。如是故有色相羯南。流转国土。休咎精明。其类充塞。罪报忏悔。

　　由因世界销散轮回惑颠倒故。和合暗成八万四千阴隐乱想。如是故有无色羯南。流转国土。空散销沈。其类充塞。罪报忏悔。

　　由因世界罔象轮回影颠倒故。和合忆成八万四千潜结乱想。如是故有想相羯南。流转国土。神鬼精灵。其类充塞。罪报忏悔。

　　由因世界愚钝轮回痴颠倒故。和合顽成八万四千枯槁乱想。如是故有无想羯南。流转国土。精神化为土木金石。其类充塞。罪报忏悔。

　　由因世界相待轮回伪颠倒故。和合染成八万四千因依乱想。如是故有非有色相成色羯南。流转国土。诸水母等。以鰕为目。其类充塞。罪报忏悔。

　　由因世界相引轮回性颠倒故。和合咒成八万四千呼召乱想。如是故有非无色相无色羯南。流转国土。咒诅魇生。其类充塞。罪报忏悔。

　　由因世界合妄轮回罔颠倒故。和合异成八万四千回护乱想。如是故有非有想相成相羯南。流转国土。彼蒲卢等。异质相成。其类充塞。罪报忏悔。

　　由因世界怨害轮回杀颠倒故。和合怪成八万四千食父母想。如是故有非无想相无想羯南。流转国土。如土枭等附块为儿。及破镜鸟以毒树果抱为其子。子成父母皆遭其食。其类充塞。罪报忏悔。

　　是名众生十二种类。阿难。如是众生。一一类中。亦各各具十二颠倒。犹如捏目乱华发生。颠倒妙圆真净明心。具足如斯虚妄乱想。罪报忏悔。

　　汝今修证佛三摩地。于是本因元所乱想。立三渐次。方得除灭。如净器中除去毒蜜。以诸汤水并杂灰香。洗涤其器。后贮甘露。云何名为三种渐次。一者修习除其助因。二者真修刳其正性。三者增进违其现业。云何助因。阿难。如是世界十二类生。不能自全。依四食住。所谓段食触食思食识食。是故佛说一切众生皆依食住。阿难。一切众生。食甘故生。食毒故死。是诸众生。求三摩地。当断世间五种辛菜。是五种辛。熟食发淫。生啖增恚。如是世界食辛之人。纵能宣说十二部经。十方天仙。嫌其臭秽。咸皆远离。诸饿鬼等。因彼食次。䑛其唇吻。常与鬼住。福德日销。长无利益。是食辛人。修三摩地。菩萨天仙。十方善神。不来守护。大力魔王。得其方便。现作佛身。来为说法。非毁禁戒。赞淫怒痴。命终自为魔王眷属。受魔福尽。堕无间狱。阿难。修菩提者。永断五辛。是则名为第一增进修行渐次。

　　云何正性。阿难。如是众生。入三摩地。要先严持清净戒律。永断淫心。不餐酒肉。以火净食。无啖生气。阿难。是修行人。若不断淫及与杀生。出三界者。无有是处。当观淫欲犹如毒蛇。如见怨贼。先持声闻四弃八弃。执身不动。后行菩萨清净律仪。执心不起。禁戒成就。则于世界。永无相生相杀之业。偷劫不行。无相负累。亦于世间。不还宿债。是清净人。修三摩地。父母肉身。不须天眼。自然观见十方世界。睹佛闻法。亲奉圣旨。得大神通。游十方界。宿命清净。得无艰险。是则名为第二增进修行渐次。

　　云何现业。阿难。如是清净持禁戒人。心无贪淫。于外六尘。不多流逸。因不流逸。旋元自归。尘既不缘。根无所偶。反流全一。六用不行。十方国土皎然清净。譬如琉璃内悬明月。身心快然。妙圆平等。获大安隐。一切如来密圆净妙。皆现其中。是人即获无生法忍。从是渐修。随所发行。安立圣位。是则名为第三增进修行渐次。

　　我等为无明所覆。不识业报十二类生罪因。今遇道场。乃能觉知。归命毗卢遮那如来及一切贤圣海众。烧香散华。十二类生一切业报。发露忏悔。不敢覆藏。由此因缘。我及法界众生海一切业报。愿皆清净。

　　次忏悔灭罪印

　　唵萨㗚末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念尽荡除　　如火焚枯草
　灭尽无有余

　我昔所造诸恶业　　皆由无始贪嗔痴
　从身语意之所生　　一切我今皆忏悔

　　忏悔已。至心归命礼本尊毗卢遮那佛。

　　○(白)众等听说经中无常偈

　如睡眠中所觉受　　及与僧作诸佛事
　以此为其所缘境　　诸过去事无所见
　我今于此现身上　　无量怨亲已经过
　为于彼等所造业　　堪可怖畏向前待
　是知此身不坚久　　我今不解此事故
　皆因愚痴及贪嗔　　造作无量诸罪业

　　大方广佛华严经海印道场十重行愿常遍礼忏仪卷第二十八
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第二十九

　　唐　兰山云岩慈恩寺护法国师一行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第二十九晌

　　次十住位中后五善知识会

　　一切恭敬敬礼无尽三宝。

　　是诸众等人各胡跪。严持香华。如法供养。愿此供海云。遍满十方界。施种种上妙幢幡。众宝为竿。宝缯为幢。种种杂彩以为其幡。宝网垂覆。光色遍满。宝铎微摇。音接相和。奇特妙宝。形如半月。阎浮檀金。光逾皦日。悉置幢上。随诸世界业果所现。种种妙物。以为严饰。如是无数千万亿那由他诸妙幢幡。接影连辉。递相间发。光明严洁。周遍大地。充满十方虚空法界一切诸刹。以如是等诸供具。常作供养。帝网重重。诸佛菩萨贤圣海众。受此供养云。以为光明台。广于无边界。无量无尽。愿作佛事。

　　供养已。一切恭敬。

　　次奉施宝错

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持。名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次不空摩尼印咒

　　唵哑么遏布[口*(椔-田+夕)]麻祢巴能麻末𠷌呤怛达遏怛眉浪鸡碇萨慢怛不啰萨啰吽

　　梵音赞佛

　如来大智慧　　普净诸世间　　世间既尽已
　开示诸佛法　　设有人欲见　　众生数等佛
　靡不应其心　　而实无来处　　以为佛境界
　专念而不息　　此人得见佛　　其数与心等

　　直言赞佛

　　如来应正等觉。以心自在力。无起无转。而转法轮。知一切法。恒无起故。乃至如来一切转法处。普入一切众生一切法一切业一切报中。而无所住。一切众生种种语言。皆悉不离如来法轮。言音实相。即法轮故。如来应正等觉有三昧。名究竟无碍无畏。入此三昧已。于成正觉。一一身。一一口。各出一切众生数等言音。一一音中。具足众音。各各差别。而转法轮。令一切众生。皆生欢喜。能如是知转法轮者。当知此人。则为随顺一切佛法。不如是知。则非随顺。南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住𦦨魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　第六海幢比丘普庄严清净门解脱法门

　　经云尔时善财童子(至)清净光明辞退而行。

　愿共诸众生　　往生华藏海　　极乐净土中南无东近阎浮提南畔摩利伽罗国得普行般若境界清净光明又得普庄严清净门海幢比丘南无海幢比丘从其足下所出无数百千亿长者居士婆罗门一切众南无从海幢比丘两膝所出无数百千亿刹帝利婆罗门一切众南无从海幢比丘腰间所出等众生数无量仙人一切众南无从海幢比丘两胁所出不思议龙及不思议龙女一切众南无从海幢比丘胸前卍字吉祥中所出无量百千亿阿修罗王一切众南无从海幢比丘背上所出无数百千亿声闻独觉一切众南无从海幢比丘两肩所出无数百千亿一切诸夜叉罗刹王众南无从海幢比丘腹中所出无数百千亿紧那罗王各有无数紧那罗女前后围绕又出无数亿百千乾闼婆王各有无数乾闼婆女前后围绕一切众南无从海幢比丘面门所出无数百千亿一切转轮圣王一切众南无从海幢比丘两目所出无数百千亿日轮光明一切众南无从海幢比丘眉间白毫中所出无量百千亿帝释一切众南无从海幢比丘额上所出无数百千亿梵天王一切众南无从海幢比丘头上所出无量佛刹微尘数诸菩萨一切众南无从海幢比丘顶上所出无量百千亿如来身一切众

　十方尽归命　　灭罪增净信　　愿生华藏海
　极乐净土中

　　第七休舍优婆夷离忧安隐幢解脱法门

　　经云尔时善财童子(至)作是念已辞退而行。

　愿共诸众生　　往生华藏海　　极乐净土中

　　次休舍优婆夷闻法修梵行处佛南无十方一切诸佛南无燃灯佛南无离垢佛南无妙幢佛南无胜须弥佛南无莲华德藏佛南无毗卢遮那佛南无普眼佛南无梵寿佛南无金刚脐佛南无婆楼那天佛

　　次休舍优婆夷南无海潮住处普庄严园林中得安隐幢解脱门休舍优婆夷

　十方尽归命　　灭罪增净信　　愿生华藏海
　极乐净土中

　　第八毗目瞿沙仙人无胜幢解脱法门

　　经云尔时善财童子(至)殷勤瞻仰辞退南行。

　愿共诸众生　　往生华藏海　　极乐净土中

　　次毗目瞿沙令善财所见诸佛南无善财所见诸佛境界道场一切海众

　　次毗目瞿沙仙人南无南方海潮那罗境中得菩萨无胜幢解脱门毗目瞿沙仙人

　十方尽归命　　灭罪增净信　　愿生华藏海
　极乐净土中

　　第九胜热婆罗门无尽轮解脱法门

　　经云尔时善财童子(至)绕无数匝辞退而去。

　愿共诸众生　　往生华藏海　　极乐净土中南无南方住伊沙那聚落得无尽轮解脱胜热婆罗门南无善财童子胜缘劝导住虚空中十千初禅色界一切梵天众南无善财童子胜缘劝导住虚空中十千恶魔十千自在天王十千化乐天王十千兜率陀天王十千三十三天王天子天女一切眷属南无善财童子胜缘劝导住虚空中一切十千龙王十千夜叉王十千乾闼婆王十千阿修罗王十千迦楼罗王十千紧那罗王及无量龙女等南无善财童子胜缘劝导住虚空中无量一切欲界诸天

　十方尽归命　　灭罪增净信　　愿生华藏海
　极乐净土中

　　第十慈行童女得般若波罗蜜普庄严解脱法门

　　经云尔时善财童子(至)恋慕瞻仰辞退而行。

　愿共诸众生　　往生华藏海　　极乐净土中

　　次慈行宫中一一庄严中一切佛南无毗卢遮那藏庄严殿中一一壁中法界内一切如来南无毗卢遮那藏庄严殿中一一柱中法界内一切如来南无毗卢遮那藏庄严殿中一一镜中法界内一切如来南无毗卢遮那藏庄严殿中一一相中法界内一切如来南无毗卢遮那藏庄严殿中一一形中法界内一切如来南无毗卢遮那藏庄严殿中一一摩尼宝中法界内一切如来南无毗卢遮那藏庄严殿中一一庄严具中法界内一切如来南无毗卢遮那藏庄严殿中一一金铃中法界内一切如来南无毗卢遮那藏庄严殿中一一宝树中法界内一切如来南无毗卢遮那藏庄严殿中一一宝形像中法界内一切如来南无毗卢遮那藏庄严殿中一一宝璎珞中法界内一切如来

　　次慈行童女得法门处佛南无慈行童女参三十六恒河沙诸佛

　　次慈行童女南无南方师子奋迅城中得般若波罗蜜能遍庄严解脱门慈行童女南无圆器上根百城求法一生之内菩萨行圆为末世顿门修证轨范善财菩萨摩诃萨

　十方尽归命　　灭罪增净信　　愿生华藏海
　极乐净土中

　　次十不善业忏悔

　　惟愿帝网无尽佛法僧宝。毗卢遮那如来。普贤文殊海会圣众。世出世神。慈悲本愿。放大光明。照于法会。证盟护念。哀愍摄受。愿我及一切众生海。自从无始直至今时。业海无尽。帝网重重。十不善业。发露忏悔。夫十不善业者。外道正教权小顿渐遍圆。悉皆显说。今依圆教说十善者。亦摄其余。经云。菩萨性自远离一切杀生。不畜刀杖。不怀怨恨。有惭有愧。仁恕具足。于一切众生有命之者。常生利益慈念之心。是菩萨尚不恶心恼诸众生。何况于他起众生想。故以重意而行杀害。不悟此法。今皆忏悔。

　　性不偷盗。菩萨于自资财。常知止足。于他慈恕。不欲侵损。若物属他。起他物想。终不于此而生盗心。乃至草叶不与不取。何况其余资生之具。不悟此法。今皆忏悔。

　　性不邪淫。菩萨于自妻知足。不求他妻。于他妻妾。他所护女。亲族媒定。及为法所护。尚不生贪染之心。何况从事。况于非道。不悟此法。今皆忏悔。

　　性不妄语。菩萨常作实语真语时语。乃至梦中亦不忍作覆藏之语。无心欲作。何况故犯。不悟此法。今皆忏悔。

　　性不两舌。菩萨于诸众生无离间心。无恼害心。不将此语为破彼故而向彼说。不将彼语为破此故而向此说。未破者不令破。已破者不增长。不喜离间。不乐离间。不作离间语。不说离间语。若实若不实。不悟此法。今皆忏悔。

　　性不恶口。所谓毒害语。粗犷语。苦他语。令他嗔恨语。现前语。不现前语。鄙恶语。庸贱语。不可乐闻语。闻者不悦语。嗔忿语。如火烧心语。怨结语。热恼语。不可爱语。不可乐语。能坏自身他身语。如是等语。皆悉舍离。常作润泽语。柔软语。悦意语。可乐闻语。闻者喜悦语。善入人心语。风雅典则语。多人爱乐语。多人悦乐语。身心踊跃语。不悟此法。今皆忏悔。

　　性不绮语。菩萨常乐思审语。时语。实语。义语。法语。顺道理语。巧调伏语。随时筹量决定语。是菩萨乃至戏笑尚恒思审。何况故出散乱之言。不悟此法。今皆忏悔。

　　性不贪欲。菩萨于他财物。他所资用。不生贪心。不愿不求。不悟此法。今皆忏悔。

　　性离嗔恚。菩萨于一切众生。恒起慈心。利益心。哀愍心。欢喜心。和润心。摄受心。永舍嗔恨怨害热恼。常思顺行。仁慈祐益。不悟此法。今皆忏悔。

　　又离邪见。菩萨住于正道。不行占卜。不取恶戒。心见正直。无诳无谄。于佛法僧。起决定信。不悟此法。今皆忏悔。

　　佛子。菩萨摩诃萨。如是护持十善业道。常无间断。复作是念。一切众生。堕恶趣者。莫不皆以十不善业。是故我当自修正行。亦劝于他。令修正行。何以故。若自不能修行正行。令他修者。无有是处。佛子。此菩萨摩诃萨复作是念。十不善业道。是地狱畜生饿鬼受生因。十善业道。是人天乃至有顶处受生因。又此上品十善业道。以智慧修习。心狭劣故。怖三界故。阙大悲故。从他闻声而解了故。成声闻乘。又此上品十善业道。修治清净。不从他教。自觉悟故。大悲方便。不具足故。悟解甚深因缘法故。成独觉乘。又此上品十善业道。修治清净。心广无量故。具足悲愍故。方便所摄故。发生大愿故。不舍众生故。希求诸佛大智故。净治菩萨诸地故。净修一切诸度故。成菩萨广大行。又此上上十善业道。一切种清净故。乃至证十力四无畏故。一切佛法。皆得成就。是故我今等行十善。应令一切具足清净。如是方便。菩萨当学。佛子。此菩萨摩诃萨又作是念。十不善业道。上者地狱因。中者畜生因。下者饿鬼因。于中杀生之罪。能令众生堕于地狱畜生饿鬼。若生人中。得二种果报。一者短命。二者多病。罪报忏悔。

　　偷盗之罪。亦令众生堕三恶道。若生人中。得二种果报。一者贫穷。二者共财不得自在。罪报忏悔。

　　邪淫之罪。亦令众生堕三恶道。若生人中。得二种果报。一者妻不贞良。二者不得随意眷属。罪报忏悔。

　　妄语之罪。亦令众生堕三恶道。若生人中。得二种果报。一者多被诽谤。二者为他所诳。罪报忏悔。

　　两舌之罪。亦令众生堕三恶道。若生人中。得二种果报。一者眷属乖离。二者亲族弊恶。罪报忏悔。

　　恶口之罪。亦令众生堕三恶道。若生人中。得二种果报。一者常闻恶声。二者言多诤讼。罪报忏悔。

　　绮语之罪。亦令众生堕三恶道。若生人中。得二种果报。一者言无人受。二者语不明了。罪报忏悔。

　　贪欲之罪。亦令众生堕三恶道。若生人中。得二种果报。一者心不知足。二者多欲无厌。罪报忏悔。

　　嗔恚之罪。亦令众生堕三恶道。若生人中。得二种果报。一者常被他人求其长短。二者恒被他人之所恼害。罪报忏悔。

　　邪见之罪。亦令众生堕三恶道。若生人中。得二种果报。一者生邪见家。二者其心谄曲。罪报忏悔。

　　佛子。十不善业道。能生此等无量无边众大苦聚。是故菩萨作如是念。我当远离十不善道。以十善道。为法园苑。爱乐安住。自住其中。亦劝他人。令住其中。

　　又作是念。一切众生。分别彼我。互相破坏。斗诤嗔恨。炽然不息。罪报忏悔。

　　一切众生。贪取无厌。惟求财利。邪命自活。罪报忏悔。

　　一切众生。常随三毒。种种烦恼。因之炽然。不解志求出要方便。罪报忏悔。

　　一切众生。为愚痴重闇。妄见厚膜之所覆故。入阴翳稠林。失智慧光明。行旷野险道。起诸恶见。罪报忏悔。

　　一切众生。在于生死险道之中。将堕地狱饿鬼畜生。入恶见网中。为愚痴稠林所迷。随逐邪道。行颠倒行。譬如盲人无有导师。非出要道谓为出要。入魔境界。恶贼所摄。随顺魔心。远离佛意。罪报忏悔。

　　一切众生。为大瀑河波浪所没。入欲流有流。无明流见流。生死洄澓。爱河漂转。湍驰奔激。不暇观察。为欲觉恚觉害觉随逐不舍。身见罗刹于中执取。将其永入爱欲稠林。于所贪爱。深生染着。住我慢原阜。安六处聚落。无善救者。无能度者。罪报忏悔。

　　一切众生。处世牢狱。多诸苦恼。常怀爱憎。自生忧怖。贪欲重械之所系缚。无明稠林。以为覆障。于三界内。莫能自出。罪报忏悔。

　　一切众生。执著于我。于诸蕴窟宅。不求出离。依六处空聚。起四颠倒行。为四大毒蛇之所侵恼。五蕴怨贼之所杀害。受无量苦。罪报忏悔。

　　一切众生。其心狎劣。不行最上一切智道。虽欲出离。但乐声闻辟支佛乘。罪报忏悔。

　　我等为无明所覆。不识十恶业道。四类所异。不解浅深。极细五法。不能分别。今遇道场。方能觉知。归命毗卢遮那如来及一切贤圣海众。烧香散华。十不善业。发露忏悔。不敢覆藏。由此因缘。我及法界众生海。十不善业一切罪障。悉愿清净。

　　次忏悔灭罪印咒

　　唵萨㗚末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念尽荡除　　如火焚枯草
　灭尽无有余

　我昔所造诸恶业　　皆由无始贪嗔痴
　从身语意之所生　　一切我今皆忏悔

　　忏悔已。至心归命礼本尊毗卢遮那佛。

　　○(白)众等听说经中无常偈

　常求诸欲境　　不行于善事　　云何保形命
　不见死来侵　　命根气欲尽　　肢节悉分离
　众苦与死俱　　此时徒叹恨　　两目俱翻上
　死力随业受　　心思悉应惊　　互相不能救
　将至阎罗所　　随业而受报　　胜因生善道
　恶业堕泥犁

　　大方广佛华严经海印道场十重行愿常遍礼忏仪卷第二十九
卍新纂续藏经第 74 册 No. 1470 华严经海印道场忏仪


　　大方广佛花严经海印道场十重行愿常遍礼忏仪卷第三十

　　唐　兰山云岩慈恩寺护法国师一行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第三十晌

　　次十行位中十善知识会

　　一切恭敬敬礼无尽三宝。

　　是诸众等人各胡跪。严持香华。如法供养。愿此供海云。遍满十方界。百万亿金网。百万亿华帐。百万亿宝帐。百万亿鬘帐。百万亿香帐。张施其上。华鬘垂下。香气普熏。百万亿花盖。百万亿鬘盖。百万亿宝盖。诸天执持。四面行列。百万亿宝衣。以敷其上。百万亿楼阁。绮焕庄严。百万亿摩尼网。百万亿宝网。弥覆其上。百万亿宝璎珞网。四面垂下。百万亿庄严具网。百万亿盖网。百万亿衣网。百万亿宝帐宝。以弥其上。百万亿宝莲华网。开敷光荣。百万亿宝香网。其香美好称悦众心。百万亿宝铃帐。其铃微动。出和雅音。百万亿旃檀宝帐。香气普熏。百万亿宝华帐。其花敷荣。百万亿众妙色衣帐。世所希有。百万亿菩萨帐。百万亿杂色帐。百万亿真金帐。百万亿琉璃帐。百万亿种种宝帐。悉张其上。百万亿一切宝帐。百万亿摩尼宝。以为庄严。百万亿妙宝华。周匝莹饰。百万亿频婆罗帐。殊妙间错。百万亿香鬘。四面垂下。百万亿天坚固香。其香普熏。百万亿天庄严具璎珞。百万亿宝华璎珞。百万亿胜藏宝璎珞。百万亿摩尼宝璎珞。百万亿海摩尼宝璎珞。庄严座身。百万亿妙宝缯彩。以为垂带。百万亿因陀罗金刚宝。百万亿自在摩尼宝。百万亿妙色真金衣。以为间饰。以如是等诸供养具。常作供养。帝网重重。诸佛菩萨贤圣海众。受此供养云。以为光明台。广于无边界。无量无尽。愿作佛事。

　　供养已。一切恭敬。

　　次奉施宝错咒

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉发啰捺萨麻英吽

　　宝错经云。有一总持名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次大慧施印咒

　　唵捺麻(紧)萨㗚末(二合)怛达(引)遏怛哑斡浪鸡碇三末(重)啰三末(重)啰吽

　　梵音赞佛

　佛身常显现　　法界悉充满　　恒演广大音
　普震十方国　　随佛众生心　　为兴大法云
　种种方便门　　示悟而调伏　　一切世界中
　见佛坐道场　　大众所围绕　　照耀十方国

　　直言赞佛

　如来深境界　　其量等虚空　　一切众生入
　而实无所入　　如来深境界　　所有胜妙因
　亿劫常宣说　　亦复不能尽　　随其心智慧
　诱进咸令益　　如是度众生　　诸佛之境界
　世间诸国土　　一切皆随入　　智身无有色
　非彼所能见　　诸佛智自在　　三世无所碍
　如是慧境界　　平等如虚空　　法界众生界
　究竟无差别　　一知悉了知　　此是如来境
　一切世界中　　所有诸音声　　佛智皆随了
　一无有分别　　非识所能识　　亦非心境界
　其性本清净　　开示诸群生　　非业非烦恼
　无物无住处　　无照无所行　　平等行世间
　一切众生心　　普在三世中　　如来于一念
　一切悉明达南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住𦦨魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　第一善见比丘随顺灯解脱法门

　　经云尔时善财童子(至)殷勤瞻仰退辞而去。

　愿共诸众生　　往生华藏海　　极乐净土中

　　次善见比丘修行处佛南无三十八恒河沙一切诸佛

　　次善见比丘南无南方三眼国得菩萨随顺灯解脱法门无量天龙八部诸神前后围绕善见比丘

　十方尽归命　　灭罪增净信　　愿生华藏海
　极乐净土中

　　第二自在主工巧神智光明解脱法门

　　经云尔时善财童子(至)殷勤瞻仰辞退而去。

　愿共诸众生　　往生华藏海　　极乐净土中南无南方名闻国河渚中得一切工巧大神通光明解脱门十千童子悉共围绕自在主童子

　十方尽归命　　灭罪增净信　　愿生华藏海
　极乐净土中

　　第三具足优婆夷无尽福德藏解脱法门

　　经云尔时善财童子(至)瞻仰无厌辞退而去。

　愿共诸众生　　往生华藏海　　极乐净土中南无南方海住城中得菩萨无尽福德藏解脱法门十千童女周匝围绕具足优婆夷

　十方尽归命　　灭罪增净信　　愿生华藏海
　极乐净土中

　　第四明智居士随意出生福德藏解脱法门

　　经云尔时善财童子(至)殷勤瞻仰辞退而去。

　愿共诸众生　　往生华藏海　　极乐净土中南无南方大兴城中得随意出生福德藏解脱门十千眷属前后围绕明智居士

　十方尽归命　　灭罪增净信　　愿生华藏海
　极乐净土中

　　第五宝髻长者无量福德宝藏解脱法门

　　经云尔时善财童子(至)殷勤瞻仰辞退而去。

　愿共诸众生　　往生华藏海　　极乐净土中

　　次宝髻长者得法处佛南无圆满庄严世界无边光明法界普庄严王佛

　　次宝髻长者南无南方师子宫城内得菩萨无量福德宝藏解脱门宝髻长者南无宝髻八楞宝帐第五层上宣说诸法五地菩萨一切海众南无宝髻八楞宝帐第六层上集妙庄严道场中显示般若一切菩萨海众南无宝髻八楞宝帐第七层上得如响忍一切菩萨海众南无宝髻八楞宝帐第八层上得通不退无量菩萨一切海众南无宝髻八楞宝帐第九层上一生补处一切菩萨海众南无宝髻八楞宝帐第十层上净佛国土转正法轮一切如来

　十方尽归命　　灭罪增净信　　愿生华藏海
　极乐净土中

　　第六普眼长者令一切众生普见诸佛欢喜解脱法门

　　经云尔时善财童子(至)殷勤瞻仰辞退而去。

　愿共诸众生　　往生华藏海　　极乐净土中南无南方藤根国普门城中得令诸众生普见诸佛欢喜解脱门普眼长者

　十方尽归命　　灭罪增净信　　愿生华藏海
　极乐净土中

　　第七无厌足王如幻解脱法门

　　经云尔时善财童子(至)绕无数匝辞退而去。

　愿共诸众生　　往生华藏海　　极乐净土中南无南方多罗幢城内得如幻解脱门十亿侍女十千大臣十万猛卒前后围绕无厌足王南无善财童子参无厌足王化种种恶相令起疑空中天人众

　十方尽归命　　灭罪增净信　　愿生华藏海
　极乐净土中

　　第八大光王大慈为首随顺世间三昧解脱法门

　　经云尔时善财童子(至)殷勤瞻仰辞退而去。

　愿共诸众生　　往生华藏海　　极乐净土中

　　次大光王修行处佛南无如是所问无量百千亿诸佛

　　次大光王南无南方妙光城中得诸菩萨大悲为首能随顺世间三昧法门大光王

　十方尽归命　　灭罪增净信　　愿生华藏海
　极乐净土中

　　第九不动优婆夷难摧伏智慧藏解脱法门

　　经云尔时善财童子(至)殷勤瞻仰辞退而去。

　愿共诸众生　　往生华藏海　　极乐净土中

　　次不动优婆夷发心处佛南无离垢劫中修臂佛道场一切海众

　　次不动优婆夷南无南方安住王宫内得菩萨难摧伏智慧藏等解脱门不动优婆夷南无虚空中与善财童子胜缘劝谕恒常随逐令警觉者自业行神菩萨宫天南无如是等不可说佛刹微尘数世界中摄生神如来使天

　十方尽归命　　灭罪增净信　　愿生华藏海
　极乐净土中

　　第十遍行外道普观世间解脱法门

　　经云尔时善财童子(至)殷勤瞻仰辞退而去。

　愿共诸众生　　往生华藏海　　极乐净土中南无南方无量都萨罗城内得菩萨安住普观世间解脱门十千梵众前后围绕遍行外道南无为上根百城求法一生之内菩萨行圆为末世顿门修证轨范善财菩萨

　十方尽归命　　灭罪增净信　　愿生华藏海
　极乐净土中

　　次毁灭佛法忏悔

　　惟愿帝网无尽佛法僧宝。毗卢遮那如来。普贤文殊海会圣众。世出世神。慈悲本愿。放大光明。照于法会。证明护念。哀愍摄受。我等比丘比丘尼式叉摩那沙弥沙弥尼等。昔修微善。今得人身。释迦如来末法之中。出家学道。不能光显佛日。自利利他。禅定智慧。亦不曾习。虚受信施。无戒无德。自高自慢。解脱戒律。多有犯触。如是罪业。发露忏悔。

　　莲华面经云。佛告阿难。我今当说。未来之时。有诸破戒比丘。身着袈裟。游行城邑。往来聚落。住亲戚家。彼非比丘。又非白衣。畜养妇妾。产育男女。复有比丘。住淫女家。复有比丘。淫比丘尼。复有比丘。贮蓄金银。造作生业。以自活命。复有比丘。通致使驿。以自活命。复有比丘。专行医药。以自活命。复有比丘。围棋六博。以自活命。复有比丘。为他卜筮。以自活命。复有比丘。为他咒彼死尸令起。遣煞怨家。以自活命。复有比丘。为他诵咒驱遣鬼神。多取财物。以自活命。复有比丘。专行杀生。以自活命。复有比丘。住僧伽蓝。私自费用佛法僧物。以自活命。复有比丘。内实犯戒。外示护持。受人信施复有比丘。虽不破戒。而怀悭惜。衣服饮食。及以鄙吝众僧之物。不与客僧。复有比丘。虽不破戒。吝惜众僧房舍床座。不与客僧。复有比丘。虽不破戒。为诸檀越。供养礼拜。多得财利。其心不欲令余比丘受人信施。惟欲自受。复有比丘。实非罗汉。而常诈称得罗汉果。欲令人知我是罗汉。复有比丘。多受檀越四事供养。内无实德。惟增贪心。但为活命。不为修道。复有比丘。兴利商贾。以自养活。复有比丘。专行偷盗。以自养活。复有比丘。畜养象马驼驴牛羊。乃至买卖。以自养活。复有比丘。贩卖奴婢。以自养活。复有比丘。屠杀牛羊。以自养活。复有比丘。受募入阵征战讨伐。多杀众人。以求勋赏。复有比丘。穿窬墙壁。盗他财物。以自活命。复有比丘。专行劫夺。攻破城邑及与聚落。以自活命。复有比丘。毁坏佛塔。取其宝物。以自活命。如是无量地狱因缘。舍命之后。皆堕地狱。今皆忏悔。

　　阿难。譬如师子。命绝身死。若空若地。若水若陆。所有众生。不敢食彼师子身肉。惟师子身。自生诸虫。还自食啖师子之肉。阿难。我之佛法。非余能坏。是我法中诸恶比丘。犹如毒刺。破我三阿僧祗劫积行勤苦所集佛法。阿难。譬如有人入于大海至宝渚中。多取宝物。置于船上。欲渡大海。于中沉没。佛之正法。如彼宝船。当来破戒诸恶比丘。多乐造作种种恶业。灭我佛法。沉没不现。阿难。如来涅槃不久之间。正法当乱。正法乱已。复有种种诸恶比丘。出现于世。不信如来得证无漏寂灭涅槃。况复信有世间余人得阿罗汉入涅槃者。阿难。如来所有正法。名味句义。所谓修多罗。祇夜。鞞迦曷罗。伽他。优陀那。尼陀那。阿波陀那。伊帝鼻利多伽。阇多迦。裴畜略。阿浮陀达摩。优波提舍。十二部经。为恶比丘之所毁灭。彼诸人等。乐作文章。绮饰言词。多有如是诸恶比丘。破我佛法。尔时阿难白佛言。世尊。当来之时。如是破戒诸恶比丘。而出生耶。佛言。如是如是。诸恶比丘。出现于世。虽披法服剃除须发。破我佛法。今皆忏悔。

　　佛藏经云。舍利弗。我今语汝。若人一日杀百千万亿众生。一日偷盗百千万亿种金银宝物。邪淫者昼夜不息。妄语者常欺诳人。口业不净。无一实语。两舌者常破和合。亦助破者。恶口者。口常恶逆。乃至不说柔软一语。绮语者。无有根本。人闻此事。以余无量语言忤乱。贪嫉者于他物生非无心。瞋恚者无有因缘。横起瞋恚。怀恨满心。邪见者。乐行非道。舍利弗。于意云何。若人百岁成就如是十不善罪。破戒比丘。一日一夜。受他供养。罪多于彼。今皆忏悔。

　　又药师经云。触犯所学三归依。或毁犯五戒八戒十戒。菩萨四百戒。十重四十八轻。四根本四十六种微[侃/心]。比丘二百五十戒。比丘尼五百戒。三千威仪。八万细行。曼殊室利。若诸有情。虽于如来受诸学处。而破尸罗。有虽不破尸罗。而破轨则。有于尸罗轨则。虽得不坏。而毁正见。有虽不毁正见。而弃多闻。于佛所说契经深义。不能解了。有虽多闻。而增上慢。由增上慢覆蔽心故。自是非他。嫌谤正法。为魔伴党。如是愚人。自行邪见。复令无量俱胝有情。堕大险坑。此诸有情。应于地狱旁生鬼趣之中。流转无穷。今皆忏悔。

　　又法灭尽经云。如来三月。当般涅槃。与诸比丘及诸菩萨无央数众。来诣佛所。稽首于地。眷属围绕。渴仰闻法。世尊。寂静默无所说。光明不现。贤者阿难。作礼白佛言。世尊。前后说法。威光独显。今大众会光更不现。何故如此。必有缘故。愿闻其意。佛默不应。如是至三。佛告阿难。吾涅槃后。法欲灭时。五逆浊世魔道兴盛。魔作沙门。坏乱吾道。着俗衣裳。乐好袈裟五色之服。饮酒啖肉。杀生贪味。无有慈心。更相憎嫉。时有菩萨辟支罗汉。精进修德。一切敬待。人所宗尚。教化平等。怜贫念老。救育穷厄。恒以经像。令人奉事。作诸功德。志性思善。不侵害人。损身济物。不自惜己。忍辱仁和。设有是人。众魔比丘。咸共嫉之。诽谤扬恶。摈黜驱遣。不令得住。自共于后。不修道德。寺庙空荒。无复修理。转就毁坏。但贪财物。积聚不散。不作福德。贩卖奴婢。耕田种植。焚烧山林。伤害众生。无有慈心。奴为比丘。婢为比丘尼。无有道德。淫沃浊乱。男女不别。令道薄淡。皆由斯辈。或避县官。依倚吾道。求作沙门。不修戒律。月半月尽。虽名诵戒。厌倦懈怠。不欲听闻。抄略前后。不肯尽说。经不诵习。设有读者。不识字句。为强言是。不咨明者。贡高求名。虚显雅步。以为荣冀。望人供养。众魔比丘。命终之后。精神当堕无择地狱。五逆罪中。饿鬼畜生。靡不经历。恒河沙劫。罪竟乃出。生在边国无三宝处。法欲灭时。女人精进。恒作福德。男子懈慢。不用法语。眼见沙门。如视粪土。无有信心。法将殄没。当尔之时。诸天泣泪。水旱不调。五谷不熟。疫气流行。死亡者众。人民勤苦。县官克罚。不顺道理。皆思乐乱。恶人转多。如海中沙。善者甚少。若一若二。劫欲尽处。日月转促。人命转短。四十头白。男子淫泆。精尽夭命。或寿六十。男子寿短。女人寿长。七十九十。或至百岁。大水忽起。卒至无期。世人不信。故为有常众生杂类。无有豪贱。没溺流飘鱼鳖食啖。时有菩萨辟支罗汉。众魔驱逐。不与众会。三乘入山福德之地。恬泊自守。以为欣快。寿命延长。诸王卫护。月光出世。得相遭值。共兴吾道。五十二岁。首楞严经。般舟三昧。先化灭去。十二部经。寻后化灭。圣王去后。沙门袈裟。自然变白。吾法灭时。譬如油灯临欲灭时。光明更盛。正法灭时。亦如灯灭。自此之后。难可数说。今皆忏悔。

　　我等为无明所覆。违背法律。不识罪因。今遇道场。方能觉悟。归命毗卢遮那如来及一切贤圣海众。烧香散华。违背法律。发露忏悔。不敢覆藏。由此因缘。我及法界众生海。违背法律。一切重罪。悉愿清净。

　　次忏悔灭罪印咒

　　唵萨㗚末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念尽荡除　　如火焚枯草
　灭尽无有余

　我昔所造诸恶业　　皆由无始贪嗔痴
　从身语意之所生　　一切我今皆忏悔

　　忏悔已至心归命礼本尊毗卢遮那佛。

　　○(白)众等听说经中无常偈

　常求诸欲境　　不行于善事　　云何保形命
　不觉死来侵　　命根气欲尽　　肢节悉分离
　众苦与死俱　　此等徒叹恨　　叹恨一生事
　不解早修真　　惟耽名与利　　广作诸恶业
　诸业之所作　　过于工画师　　业画师极巧
　能生种种形　　种种诸彩色　　现观犹可知
　心业布众形　　其数不可计　　临终方始悔
　已往复不追　　劝诸徒众等　　后车须改辙

　　大方广佛华严经海印道场十重行愿常遍礼忏仪卷第三十
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第三十一

　　唐　兰山云岩慈恩寺护法国师一行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第三十一晌

　　次十回向位中十善知识会

　　一切恭敬敬礼无尽三宝。

　　是诸众等人各胡跪。严持香华。如法供养。愿此香华云。遍满十方界。百万亿众宝垣墙。周匝围绕。一切宝树。行列庄严。一切宝华树。雨众妙华。布散其地。一切宝香树。香气氤氲。普熏十方。一切宝华鬘树。雨大宝鬘。处处垂下。一切摩尼宝王树。雨大摩尼。遍布充满。一切宝衣树。雨处处色衣。随其所应。周匝敷布。一切音乐树。风动成音。其音美妙。过于天乐。一切庄严具树。各雨珍玩奇妙之物。处处分布。百万楼阁阎浮檀金。以覆其上。百万宫殿毗卢遮那摩尼宝。间错庄严。其宫殿中。复有无量宝莲华座周回布列。以如是等诸供养具。常作供养。帝网重重。诸佛菩萨贤圣海众。受此供养云。以为光明台。广于无边界。无量无尽。愿作佛事。

　　供养已。一切恭敬。

　　次奉施宝错

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持。名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次结不空摩尼印咒

　　唵哑么遏布[口*(椔-田+夕)]麻祢巴能麻末𠷌呤怛达遏怛眉浪鸡碇萨慢怛不啰萨啰吽

　　梵音赞佛

　佛身不思议　　国土悉在中　　于其一切处
　导世宣真法　　佛于圆满音　　阐明真实性
　随其解差别　　现无尽法门　　一切刹土中
　见佛坐道场　　佛身如影现　　生灭不可得

　　直言赞佛

　三世诸如来　　声闻大弟子　　悉不能知佛
　举足下足事　　去来现在世　　一切诸缘觉
　亦不知如来　　举足下足事　　况复诸凡夫
　结使所缠缚　　无明覆心识　　而能知导师
　正觉无碍智　　超过语言道　　其量不可测
　孰有能知见　　譬如明月光　　无能测边际
　佛神通亦尔　　莫见其终尽　　一一诸方便
　念念所变化　　尽于无量劫　　思惟不能了
　思惟一切智　　不可思议法　　一一方便门
　边际不可得　　若有于此法　　而兴广大愿
　彼于此境界　　知见不为难　　勇猛勤习念
　思惟大海法　　其心无障碍　　入此方便门
　心意已调伏　　志愿亦宽广　　当获大菩提
　最胜之境界南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住琰魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心皈命礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　第一鬻香长者了知一切香解脱法门

　　经云尔时善财童子(至)殷勤瞻仰辞退而去。

　愿共诸众生　　往生华藏海　　极乐净土中南无南方广大国土中得善别知一切诸香亦得调和香法解脱门鬻香优婆罗华长者

　十方尽归命　　灭罪增净信　　愿生华藏海
　极乐净土中

　　第二婆施罗船师大悲幢行解脱法门

　　经云尔时善财童子(至)心无厌足辞退而去。

　愿共诸众生　　往生华藏海　　极乐净土中南无南方楼阁大城之中得大悲幢行解脱门婆施罗船师

　十方尽归命　　灭罪增净信　　愿生华藏海
　极乐净土中

　　第三无上胜长者至一切处解脱法门

　　经云尔时善财童子(至)殷勤瞻仰辞退而去。

　愿共诸众生　　往生华藏海　　极乐净土中南无南方可乐城中得至一切处修菩萨行解脱门无上胜长者

　十方尽归命　　灭罪增净信　　愿生华藏海
　极乐净土中

　　第四师子频申比丘尼成就一切智解脱法门

　　经云尔时善财童子(至)殷勤瞻仰辞退而去。

　愿共诸众生　　往生华藏海　　极乐净土中南无南方输那国迦陵迦林城中得一切智解脱门师子频申比丘尼

　十方尽归命　　灭罪增净信　　愿生华藏海
　极乐净土中

　　第五婆须蜜女离贪欲际解脱法门

　　经云尔时善财童子(至)殷勤瞻仰辞退而去。

　愿共诸众生　　往生华藏海　　极乐净土中

　　次婆须蜜女发心处佛南无过去世妙门王城高行如来

　　次婆须蜜女南无南方至险难国土宝庄严城中得离贪欲际解脱门婆须蜜女

　十方尽归命　　灭罪增净信　　愿生华藏海
　极乐净土中

　　第六鞞瑟胝罗居士得不般涅槃际解脱法门

　　经云尔时善财童子(至)殷勤瞻仰辞退而去。

　愿共诸众生　　往生华藏海　　极乐净土中

　　次鞞瑟胝罗居士定中所见佛南无迦叶佛南无拘那含牟尼佛南无拘留孙佛南无尸弃佛南无毗婆尸佛南无提舍佛南无弗沙佛南无无上胜佛南无无上莲华佛南无如是等一切诸佛南无百佛南无千佛南无百千佛南无亿佛南无百亿佛南无千亿佛南无百千亿佛南无阿庾多亿佛南无那由他亿佛南无乃至不可说不可说世界微尘数诸佛南无弥勒佛南无毗卢遮那佛南无如是等十方三世一切诸佛声闻缘觉诸菩萨一切海众

　　次鞞瑟胝罗居士南无南方善度城中得菩萨不般涅槃际解脱门鞞瑟胝罗居士

　十方尽归命　　灭罪增净信　　愿生华藏海
　极乐净土中

　　第七观自在菩萨大悲行解脱法门

　　经云尔时善财童子(至)能知能说彼功德行。

　愿共诸众生　　往生华藏海　　极乐净土中南无南方补怛洛迦山得菩萨大悲行解脱法门观自在菩萨

　十方尽归命　　灭罪增净信　　愿生华藏海
　极乐净土中

　　第八正趣菩萨普门速疾行解脱法门

　　经云尔时东方有一菩萨(至)殷勤瞻仰辞退而去。

　愿共诸众生　　往生华藏海　　极乐净土中

　　次正趣菩萨得法门处佛南无东方妙藏世界内普胜生佛南无不可说不可说佛刹微尘数一切诸佛南无如是等诸佛道场一切海众

　　次正趣菩萨南无东方妙藏世界轮围山顶从空中来以足按地得菩萨普门速疾行解脱门正趣菩萨

　十方尽归命　　灭罪增净信　　愿生华藏海
　极乐净土中

　　第九大天神云网解脱法门

　　经云尔时善财童子(至)绕无数匝辞退而去。

　愿共诸众生　　往生华藏海　　极乐净土中南无南方堕罗钵底城中得云网解脱法门大天神

　十方尽归命　　灭罪增净信　　愿生华藏海
　极乐净土中

　　第十安住地神不可坏知慧藏解脱法门

　　经云尔时善财童子(至)殷勤瞻仰辞退而去。

　愿共诸众生　　往生华藏海　　极乐净土中

　　次安住地神得法门处佛南无过去庄严劫月幢世界妙眼佛南无至贤劫中不可说一切诸佛

　　次安住地神南无此阎浮提摩竭提国菩提场中得菩萨不可坏智慧藏解脱门安住地神南无圆器上根百城求法一生之内菩萨行圆为末世顿门修证轨范善财菩萨

　十方尽归命　　灭罪增净信　　愿生华藏海
　极乐净土中

　　次坏菩萨心忏悔

　　惟愿帝网无尽佛法僧宝毗卢遮那如来。普贤文殊海会圣众。世出世神。慈悲本愿放大光明。照于法会。证盟护念。哀愍摄受。愿我及一切众生海。自从无始直至今时。帝网重重。破坏菩萨心。一切罪业。发露忏悔。

　　华手经云。若复有人。为欲破坏菩萨心故。而作障碍。当说是人得几许罪。何以故。若已坏乱。当坏乱者。闻是事已。便自改悔。佛告舍利弗。若人障碍坏菩萨心。得无量罪。如人欲坏无价宝珠。是人则失无量财利。如是舍利弗。若人坏乱菩萨心者。则为毁灭无量法宝。舍利弗。如种药树。有人翦伐。不令增长。是人则坏无量众生疗治病事。令多众生。为病所困。如是舍利弗。若人欲坏是菩萨心。大安乐心。灭除无量众生苦患。大智乐心。当知是人则令无量无数众生。为诸贪欲恚痴憍慢。悭嫉谄曲。无惭无愧。诸烦恼病之所侵害。亦令无量阿僧祇众。失于涅槃安隐住处。舍利弗。若人毁坏阿耨达池。杀大龙王。当知是人则为坏失二足四足渴乏众生八功德水。如是舍利弗。若人坏乱菩萨心者。则为破坏能除无量众生渴爱八圣道水。舍利弗。譬如有人坏日宫殿。是人则为灭四天下众生光明。如是舍利弗。若人坏乱菩萨心者。当知是人则为毁灭十方世界一切众生大法光明。舍利弗。如人破坏一切宝性。当知是人则坏无量众生珍宝。如是舍利弗。若人坏乱菩萨心者。当知是人则坏无量阿僧祇众法宝之分。亦为毁灭如是等经。令不闻见。舍利弗。如是宝性。出无量宝。给足众生。如是舍利弗。诸菩萨心。是法宝性。从此法宝。生诸佛法不可思议神通智力。是故舍利弗。当知破坏菩萨心者。则得无量无边深罪。舍利弗。如人恶心出佛身血。若复有人。破戒不信。毁坏舍离是菩萨心。其罪正等。舍利弗。置是恶心出佛身血。我说具足五无间罪。若人毁坏菩萨心者。其罪过此。所以者何。起五逆罪。尚不能坏一佛之法。若人毁坏菩萨心者。则为断灭一切佛法。舍利弗。譬如杀牛。则为已坏乳酪酥等。如是舍利弗。若人破坏菩萨心者。则为断灭一切佛慧。是故舍利弗。若人破戒不信。呵骂毁呰。坏菩萨心。当知此罪过于五逆。舍利弗。置五逆罪。令四天下满中阿罗汉。若有一人。皆夺其命。汝意云何。是人得罪。宁为多不。舍利弗言甚多世尊。佛言。我今告汝。若人毁呰坏乱菩萨。令其信受。舍离是心。失佛智慧。比前罪者。百分千分百千万分。尚不及一。乃至譬喻亦不能及。所以者何。虽夺尔所阿罗汉命。不能障碍诸佛十力四无所畏。四无碍智。十八不共法。大慈大悲。佛不虚行。不障如来象王回观。师子奋迅。无见顶相。不障如来吹百千种具足法呗。亦不妨转无上法轮。不障圣主自在神力。亦不障碍能知众生诸根利钝。种种欲乐。差别智慧。舍利弗。若菩萨发阿耨多罗三藐三菩提心。得成大乘坚誓庄严。若有人来坏乱此心。令其退舍。是人则障佛十种力。乃至众生种种欲智。舍利弗。置四天下。若满三千大千世界诸阿罗汉。譬如竹苇稻麻藂林。若有一人。皆夺其命。汝意云何。是人得罪。宁为多不。甚多世尊。舍利弗。若复有人怀恚轻慢。破戒不信。毁坏散乱是菩萨心。此人得罪唯佛能知。所以者何。此人坏乱菩萨深心。则为毁灭一切佛法。断诸佛种。所以者何。若无菩萨最初心者。云何当有如是佛慧。佛自在力。出于世间。是故舍利弗。此无上心。大心深心。诸菩萨心。若在比丘。比丘尼。优婆塞。优婆夷。天龙夜叉。揵闼婆。阿修罗。迦留罗。紧陀罗。摩睺罗伽。人非人所。一切世间。皆应礼敬。所以者何。有此心者。当知即是未来世尊。罪报忏悔。

　　又经云。舍利弗。若人毁发大乘心者。当知是人不能自利。亦不利他。斯则不名修行道者。舍利弗。是愚痴人。行于邪道。为失自利。亦失利他。以此因缘故。是人当得八衰恼法。何谓为八。失所爱重亲友家属。国土丧乱。财产日耗。灾火焚烧。县官所侵。诸根毁坏。死入地狱。狱卒拷掠。是名为八。复次有八大不安法。何谓为八。谓生地狱饿鬼畜生。是大不安。若得人身。常生边地。不识善恶。无佛无法。无圣众处。是大不安。设得人身生于中国。聋盲喑哑。癃残百疾。是亦名为大不安法。虽生中国具足人身。常为衰弊。心怀谄曲。虚伪奸诡。是亦名为大不安法。若生中国具足人身。受外道教。好于邪论邪见恶行。成就不净身口意业。诸佛贤圣。尚不能救。是亦名为大不安法。若生中国具足人身。佛得道夜。即便命终。不值佛法。是亦名为大不安法。是为轻毁求佛道者八不安法。舍利弗。当知是人。若生地狱。必堕阿鼻大地狱中。得大身形。多受众苦。续起重罪。若堕畜生。为恶虫兽。恒苦饥渴。侵夺他命。残食肌肉。以自济活。随所生处。续增罪业。若为水性。作摩伽鱼。蛰民伽罗。失收摩罗。及郁陀罗等。人所网钓。生被刀割。备受众苦。求死不得。若复陆生。或为驼驴牛羊猪犬。若作驼牛。为人穿鼻。身常负重。加诸杖痛。呻嗥大呼。无有救者。中路疲乏。不能前进。命未尽间。生被割剥。残食其肉。犹并骂言。多食喜卧。大折损我。舍利弗。汝且观是罪业因缘。如我所知。若广说者。从劫至劫犹不能尽。舍利弗。取要言之。若人毁坏菩萨心者。若离八难。无有是处。所以者何。是人续起众罪业故。当知汝等得脱此难。为自救济。

　　我等为无明所覆。不识坏菩萨心罪因。今遇道场。方能觉悟。归命毗卢遮那如来。及一切贤圣海众。烧香散华。发露忏悔。不敢覆藏。由此因缘。我及法界众生海。坏菩萨心一切罪业。悉皆清净。

　　次忏悔灭罪印咒

　　唵萨㗚末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念尽荡除　　如火焚枯草
　灭尽无有余

　我昔所造诸恶业　　皆由无始贪瞋痴
　从身语意之所生　　一切我今皆忏悔

　　忏悔已至心归命礼本尊毗卢遮那佛。

　　○(白)众等听说经中无常偈

　自从无始劫　　生死数恒沙　　聚骨富罗山
　积血如大海　　譬如路傍树　　暂息非久停
　车马及妻儿　　不久皆如是　　譬如群宿鸟
　夜聚旦还飞　　死去别亲知　　乖离亦如是
　惟有佛菩萨　　是真归仗处　　依经我略说
　知者应谛思

　　华严经礼忏仪卷第三十一
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第三十二

　　唐　兰山云岩慈恩寺护法国师行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第三十二晌

　　次十地位初三善知识会

　　一切恭敬敬礼无尽三宝。

　　是诸众等人各胡跪。严持香华。如法供养。愿此供海云。遍满十方界。无数阎浮檀金楼阁。毗琉璃摩尼纲。无数银楼阁。赤真珠摩尼网。无数毗琉璃楼阁。妙藏摩尼王网。无数颇梨楼阁。无垢藏摩尼王纲。无数光照世间摩尼宝楼阁。日藏摩尼王纲。无数帝青摩尼宝楼阁。妙光摩尼王网。无数众生海摩尼王楼阁。𦦨光明摩尼王网。无数金刚宝楼阁。无能胜幢摩尼王网。无数黑旃檀楼阁。天曼陀罗华网。无数无等香王楼阁。种种华网。无数摩尼网。无数宝铃网。无数天香网。无数天华网。无数宝形象网。无数宝衣帐。无数宝盖帐。无数宝楼阁帐。无数宝华鬘帐之所弥覆。处处建立宝盖幢幡。以如是等诸供养具。常作供养。帝网重重。诸佛菩萨贤圣海众。受此供养云。以为光明台。广于无边界。无量无尽。愿作佛事。

　　供养已。一切恭敬。

　　次奉施宝错

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次供养总持

　　捺么啰得捺(二合)得啰(二合)也(引)也捺么末(重)遏斡碇末日啰(二合)萨啰不啰(二合)麻㗚怛(二合)祢怛达遏怛也哑㗚曷(二合)碇萨灭屹三(二合)莫捺(重)(引)也怛涅达唵末𠷌啰(二合)末𠷌啰麻曷(引)末𠷌啰(二合)麻曷(引)碇拶末𠷌呤麻曷(引)眉㗚也(二合)末𠷌啰(二合)麻曷磨溺(重)即(舌腭)怛末𠷌哩(二合)磨曷磨溺慢伸当巴珊葛啰麻捺也末𠷌哩(二合)萨㗚末(二合)葛㗚麻(二合)哑斡啰捺(舌腭)眉商[口*捺]末末𠷌啰(二合)莎(引)曷(引)

　　梵音赞佛

　佛演一妙音　　周闻十方界　　众音悉具足
　法雨皆充满　　一一言词海　　一切随类音
　一一佛刹中　　转于净法轮　　法界诸国土
　一一微尘中　　如来解脱力　　于彼普现身

　　直言赞佛

　诸佛圆满常遍满　　普照一切微尘刹
　互相明现色无边　　一一圆满遍法界
　如来毛孔出光云　　广大难思无尽极
　遍照一切众生心　　一切烦恼悉除灭
　如来毛孔出华云　　一一神通无分限
　于诸众生悉调伏　　一一众苦悉除灭
　如来广大圆满音　　光音出于语言海
　雨大法雨遍群生　　彼等令悟菩提法
　佛昔无边劫海中　　为摄受我修众行
　我今得见于佛面　　十方刹海皆现影
　如来出现诸世间　　数等一切诸众生
　境界甚深难趣入　　非我智慧之所知南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住𦦨魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　第一婆珊婆眼底主夜神破痴暗解脱法门

　　经云尔时善财童子(至)殷勤瞻仰辞退而去。

　愿共诸众生　　往生华藏海　　极乐净土中

　　次婆珊婆演底夜神得法处佛南无自在光劫出生妙宝世界一切法雷音王佛等五亿佛

　　次婆珊婆演底主夜神得解脱处佛南无无忧遍照劫离垢光明世界须弥幢寂静妙眼佛等五百佛

　　次婆珊婆演底主夜神南无此阎浮提摩竭提国迦毗罗城中得菩萨破一切众生痴暗法光明解脱门婆珊婆演底主夜神

　十方净归命　　灭罪增净信　　愿生华藏海
　极乐净土中

　　第二普德净光主夜神得寂静禅定乐普游步解脱法门

　　经云尔时善财童子(至)殷勤瞻仰辞退而去。

　愿共诸众生　　往生华藏海　　极乐净土中南无此摩竭提国菩提场内得菩萨寂静禅定乐普游步解脱门普德净光主夜神

　十方尽归命　　灭罪增净信　　愿生华藏海
　极乐净土中

　　第三喜目观察众生夜神得大势力普喜幢解脱法门

　　经云尔时善财童子(至)殷勤瞻仰辞退而去。

　愿共诸众生　　往生华藏海　　极乐净土中

　　次喜目观察众生主夜神发心处佛

　　初寂静音劫中摩尼光杀内诸佛南无功德海佛南无功德灯佛南无妙宝幢佛南无虚空智佛南无莲华藏佛南无无碍慧佛南无法月王佛南无智灯轮佛南无宝焰山灯王佛南无三世华光音佛南无如是等一切诸佛

　　次天胜劫中宝光刹内诸佛南无月光轮佛南无日灯佛南无光幢佛南无宝须弥佛南无华焰佛南无灯海佛南无炽然佛南无天藏佛南无光明王幢佛南无普智光王佛南无如是等一切诸佛

　　次梵光明劫中莲华灯世界内诸佛南无宝须弥佛南无功德海佛南无法界音佛南无法震雷佛南无法幢佛南无地光佛南无法力光佛南无虚空觉佛南无须弥光佛南无功德云佛南无如是等一切诸佛

　　次功德月劫中功德幢世界内诸佛南无乾闼婆王佛南无大树王佛南无功德须弥佛南无宝眼佛南无卢舍那佛南无光庄严佛南无法海佛南无光胜佛南无贤胜佛南无法王佛南无如是等一切诸佛

　　次寂静慧劫中金刚宝刹内诸佛南无金刚脐佛南无无碍力佛南无法界影佛南无十方灯佛南无悲光佛南无戒海佛南无忍灯轮佛南无法轮光佛佛无光庄严佛南无寂静光佛南无如是等一切诸佛

　　次善出现劫中香灯云刹内诸佛南无广称佛南无法海佛南无自在王佛南无功德云佛南无法胜佛南无天冠佛南无智焰佛南无虚空音佛南无普生殊胜佛南无眉间胜光明佛南无如是等一切诸佛

　　次集坚固王劫中宝幢王刹内诸佛南无功德轮佛南无寂静音佛南无功德海佛南无日光王佛南无功德王佛南无须弥相佛南无法自在佛南无功德王佛南无福须弥佛南无光明王佛南无如是等一切诸佛

　　次妙胜主劫中寂静音刹内诸佛南无华聚佛南无海藏佛南无功德生佛华无天王髻佛南无摩尼藏佛南无真金山佛南无宝聚尊佛南无法幢佛南无胜财佛南无智慧佛南无如是等一切诸佛

　　次千功德劫中善化幢灯世界内诸佛南无寂静幢佛南无奢摩他佛南无百灯王佛南无寂静光佛南无云密阴佛南无日大明佛南无法灯光佛南无殊胜焰佛南无天胜藏佛南无大吼音佛南无如是等一切诸佛

　　次无著庄严劫中无边光世界内诸佛南无功德须弥佛南无虚空心佛南无具庄严佛南无法雷音佛南无法界声佛南无妙音云佛南无照十方佛南无法海音佛南无功德海佛南无功德幢佛南无妙灯功德幢佛南无如是等一切诸佛

　　次喜目观察众生主夜神南无此菩提场得大势力普喜幢解脱门喜目观察众生主夜神南无喜目观察其身一一毛孔中出等众生数无量变化往十方界随众生心说十度行一切身云南无喜目观察一一毛孔中出无量相似欲色四王诸天八部杂类诸神周遍十方满法界中现众生身说本行身一切身云

　十方尽归命　　灭罪增净信　　愿生华藏海
　极乐净土中

　　次百万障门忏悔

　　惟愿帝网无尽佛法僧宝。毗卢遮那如来。普贤文殊海会圣众。世出世神。慈悲本愿。放大光明。照于法会。证盟护念。哀悯摄受。愿我及一切众生海。自从无始直至今时。业海无尽。帝网重重。百万障门惑业。发露忏悔。

　　普贤行品云。诸佛世尊。为诸众生无智作恶。计我我所。执著于身。颠倒疑惑。邪见分别。与诸结缚。恒共相应。随生死流。远如来道故。出兴于世。佛子。我不见一法为大过失。如诸菩萨于他菩萨起嗔心者。何以故。佛子。若诸菩萨于余菩萨。起嗔恚心。即成就百万障门故。何等为百万障。所谓不见菩提障。不闻正法障。生不净世界障。生诸恶趣障。生诸难处障。多诸疾病障。多被谤毁障。生顽钝诸趣障。坏失正念障。缺少智慧障。眼障耳障。鼻障舌障。身障意障。恶知识障。恶伴党障。乐习小乘障。乐近凡庸障。不信乐大威德人障。乐与离正见人同住障。生外道家障。住魔境界障。离佛正教障。不见善友障。善根留难障。增不善法障。得下劣处障。生边地障。生恶人家障。生恶神中障。生恶龙恶夜叉恶乾闼婆恶阿修罗恶迦楼罗恶紧那罗恶摩睺罗伽恶罗刹中障。是十信障。今皆忏悔。

　　不乐佛法障。习童蒙法障。乐着小乘障。不乐大乘障。性多惊怖障。心常忧恼障。爱着生死障。不专佛法障。不喜见闻佛自在神通障。是十住障。今皆忏悔。

　　不得菩萨诸根障。不行菩萨净行障。退怯菩萨深心障。不生菩萨大愿障。不发一切智心障。于菩萨行懈怠障。不能净治诸业障。不能摄取大福障。智力不能明利障。断于广大智慧障。不获持菩萨诸行障。是十行障。今皆忏悔。

　　乐诽谤一切智语障。远离诸佛菩提障。乐住众魔境障界。不专修佛境界障。不决定发菩萨弘誓障。是十回向障。今皆忏悔。

　　不乐与菩萨同住障。不求菩萨善根障。性多见疑障。心常愚暗障。不能行菩萨平等施故起不舍障。不能持如来戒故起破戒障。不能入堪忍门故起愚痴恼害嗔恚障。不能行菩萨大精进故起懈怠垢障。不能得诸三昧故起散乱障。不修治般若波罗蜜故起恶慧障。于处非处中无善巧障。于度众生中无方便障。于菩萨智慧中不能观察障。于菩萨出离法中不能了知障。不成就菩萨十种广大眼故眼如生盲障。耳不闻无碍法故口如哑羊障。不具相好故鼻根破坏障。不能辨了众生语言故成就舌根障。轻贱众生故成就身根障。心多狂乱故成就意根障。不持三种律仪故成就身业障。恒起四种过失故成就语业障。多生贪瞋邪见故成就意业障。贼心求法障。断绝菩萨境界障。于菩萨勇猛法中心生退怯障。于菩萨出离道中心生懒惰障。于菩萨智慧光明门中心生止息障。于菩萨念力中心生劣弱障。于如来教法中不能住持障。于菩萨离生道不能亲近障。于菩萨无失坏道不能修习障。随顺二乘正位障。远离三世诸佛菩萨种性障。是十地障。今皆忏悔。

　　佛子。若菩萨于诸菩萨。起一嗔心。则成就如是等百万障门。何以故。佛子。我不见有一法为大过恶。如诸菩萨于余菩萨起瞋心者。今皆忏悔。

　　我等为无明所覆。不识瞋恚罪因。今遇道场。方始觉知。归命毗卢遮那如来。及一切贤圣海众。烧香散华。种种惑障。发露忏悔。不敢覆藏。由此因缘。我及一切众生海。一切烦恼。愿皆清净。

　　次忏悔灭罪印咒

　　唵萨㗚末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念尽荡除　　如火焚枯草
　灭尽无有余

　我昔所造诸恶业　　皆由无始贪嗔痴
　从身语意之所生　　一切我今皆忏悔

　　忏悔已。至心归命礼本尊毗卢遮那佛。

　　○(白)众等听说经中无常偈

　昼夜暂时不可停　　此身寿命常减灭
　更无余人增寿命　　我今如何不归死
　若我病卧床褥时　　虽诸亲族共围绕
　将舍寿时极众苦　　惟我一人独自受
　尔时惟要其善法　　我今于彼未曾修
　彼既无有救护者　　我当尔时柰之何

　　大方广佛华严经海印道场十重行愿常遍礼忏仪卷第三十二
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第三十三

　　唐　兰山云岩慈恩寺护法国师一行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第三十三晌

　　次十地位中第四妙德夜神会

　　一切恭敬敬礼无尽三宝。

　　是诸众等人各胡跪。严持香华。如法供养。愿此供海云。遍满十方界。施诸灯明。所谓酥灯。油灯。宝灯。摩尼灯。漆灯。火灯。沉水灯。旃檀灯。一切香灯。无量色光灯。施如是等。以诸宝灯。常作供养。帝网重重。诸佛菩萨贤圣海众。受此供养云。以为光明台。广于无边界。无量无尽。愿作佛事。

　　供养已。一切恭敬。

　　次奉施宝错咒

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次运心供养(印咒以二手金刚合掌置于顶上应诵此咒)

　　唵萨㗚末(二合)㗚达(二合)眉鸣𠹌遏(二合)碇(切身)悉癹啰兮慢(引)遏遏捺竿莎(引)诃

　　梵音赞佛

　佛身无有量　　能示有量身　　随其所应睹
　导师如是现　　佛身无处所　　充满一切处
　如空无边际　　如是难思议　　悲心所行处
　心不于中起　　诸佛境界中　　毕竟无生灭

　　直言赞佛

　　如来应正等觉大智慧海。于中有四大智宝珠。具足无量福智功德。由此能生一切众生声闻独觉有学无学位。及诸菩萨智慧之宝。所谓无染着巧方便大智慧宝善分别有为无为法。大智慧宝。分别说无量法。而不坏法性大智慧宝。知时非时。未曾误失大智慧宝。若诸如来大智慧海中。无此四宝。有一众生。得入大乘。终无是处。此四智宝。薄福众生。所不能见。何以故。于如来深密藏故。此四智宝。平均正直。端洁妙好。普能利益。诸菩萨众。令其悉得智慧光明。是为如来心第四相。南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住𦦨魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　第四普救众生妙德主夜神知菩萨普现一切世间调伏众生解脱法门

　　经云尔时善财童子(至)殷勤瞻仰辞退而去。

　愿共诸众生　　往生华藏海　　极乐净土中

　　次普救众生妙德夜神发心处佛会

　　初圆满清净劫中毗卢遮那大威德世界内诸佛南无普智宝𦦨妙德幢王佛等须弥山微尘数诸佛道场一切海众南无普光明法云音幢佛南无虚空宝盖众菩提树下毗卢遮那如来不可说佛刹微尘数道场一切海众南无于此前过十大劫日轮光摩尼世界因陀罗幢妙相佛道场一切海众南无妙德幢佛南无于念念中见须弥山微尘数佛道场一切海众

　　次宝轮妙庄严世界大光劫中诸佛南无五百诸佛道场一切海众南无大悲幢佛南无金刚那罗延幢佛南无金刚无碍德佛南无火𦦨山妙庄严佛南无一切法海高胜王佛南无海岳法光明佛南无宝𦦨山灯佛南无功德海光明轮佛南无毗卢遮那功德藏佛南无充满虚空法界妙德灯佛南无如是等一切诸佛

　　次圆满清净劫中遍照灯世界中诸佛南无须弥山微尘数一切诸佛南无智𦦨佛南无法幢佛南无法须弥佛南无德师子佛南无寂静王佛南无灭诸见佛南无高名称佛南无大功德佛南无胜日佛南无月面佛南无虚空处佛南无普光佛南无住诸方佛南无正念海佛南无高胜光佛南无须弥云佛南无法𦦨佛南无山胜佛南无大悲华佛南无法界华佛南无光幢佛南无智慧佛南无心义佛南无德主佛南无天慧佛南无慧王佛南无胜智佛南无光王佛南无勇猛佛南无莲华佛南无宝𦦨山佛南无功德海佛南无法光明佛南无莲华藏佛南无众生眼佛南无香光宝佛南无须弥功德佛南无乾闼婆王佛南无摩尼藏佛南无寂静色佛南无广大智佛南无宝光明佛南无虚空云佛南无殊胜相佛南无圆满戒佛南无那罗延佛南无须弥德佛南无功德轮佛南无无胜幢佛南无大树山佛南无娑罗藏佛南无世主身佛南无高显光佛南无金刚照佛南无地威力佛南无甚深法佛南无法慧音佛南无须弥幢佛南无胜光明佛南无妙宝光佛南无梵光明佛南无虚空音佛南无法界身佛南无光明轮佛南无智慧幢佛南无虚空灯佛南无微妙德佛南无遍照光佛南无胜福光佛南无大悲云佛南无力光慧佛南无普现前佛南无高显光佛南无光明身佛南无法起佛南无宝相佛南无速疾风佛南无勇猛幢佛南无妙宝盖佛南无照三世佛南无愿海光佛南无金刚身佛南无须弥德佛南无金幢王佛南无功德慧佛南无智慧灯佛南无光明幢佛南无广大智佛南无法界智佛南无法海智佛南无布施法佛南无功德轮佛南无胜妙云佛南无忍智灯佛南无寂静音佛南无寂静幢佛南无世间灯佛南无深大愿佛南无无胜幢佛南无智𦦨海佛南无法自在佛南无无碍慧佛南无意海慧佛南无众妙音佛南无自在施佛南无普现前佛南无随乐身佛南无住胜德佛南无本性佛南无贤德佛南无如是等须弥山微尘数劫中诸佛道场一切海众

　　次妙德主夜神南无此众会中得菩萨普现一切世间调伏众生解脱门普救众生妙德主夜神南无妙德夜神身中一一毛孔中放等众生数大光明一一光明内宝莲华上令灭众生苦一切化身南无得菩萨普现一切世间普救众生主夜神一切种种化身

　十方尽归命　　灭罪增净信　　愿生华藏海
　极乐净土中

　　次娑竭罗龙王忏悔

　　惟愿帝网无尽佛法僧宝毗卢遮那如来。普贤文殊海会圣众。世出世神慈悲本愿。放大光明。照于法会。证盟护念。哀愍摄受。愿我及一切众生海。自从无始直至今时。业海无尽。帝网重重。普为龙趣一切罪报。发露忏悔。

　　夫经及本续中说法若灭时。诸恶龙等。坏灭佛法。损害众生。斗诤不和。风雨非时。损坏苗稼。作种种灾。其龙类者。或有主五方龙。或有主八方大力龙。或有天地人三种龙。天龙地龙人龙。或有五种龙。虾蟆类蛇类鱼类象类马类。或依相有五角龙。觜龙鳞甲龙斑驳龙翅龙。或依宫住有四。山龙海龙泉龙池龙。又有四王种臣僚种。婆罗门种。杂类种。除八大龙。及无热恼池龙王外余皆有种种热怖金翅鸟。怖热水怖热沙怖热风怖王役怖相食怖恶香怖蛆虫怖。或有地祇猪头怖。又龙王中有三苦。一者虽是百味珍馐。入口皆成虾蟆。二者虽龙女端正。行染时如同蛇染。三者鳞甲中生沙石。受于苦痛。龙有五种苦。生时睡时淫时嗔时死时。龙半日三番皮肉堕地热沙炙身。罪报忏悔。

　　大方等大集经云。尔时娑竭罗龙王。白佛言。世尊何因缘故。我等一切。在龙中生。佛言。龙王谛听谛听。我今为王分别广说。有十种业来生龙中。何等为十。有诸众生行六波罗蜜。欲得阿耨多罗三藐三菩提觉。亦愿欲得无恶障碍。或复欲得多修布施。以时舍施。愿因缘故。来生龙中。复次龙王。或有众生。于大乘中。修行舍施福报因缘故。愿生龙中。复次龙王。或有众生。为阿耨多罗三藐三菩提故。行于布施。福报虽多。不能清净怖畏地狱饿鬼畜生中因缘故。愿生龙中。复次龙王。有诸众生。欲行阿耨多罗三藐三菩提时。生高心大慢力因缘故。愿生龙中。复次龙王。有诸众生。发菩提愿行阿耨多罗三藐三菩提时。多生嗔恚。恨他众生。以嗔忿心。向彼地狱饿鬼畜生。生因缘故。长起嗔忿。如是死已。愿生龙中。复次龙王。有诸众生。求于小乘。欲得福田。觅圣人中。舍布施报。福德供养。如是因缘自愿力故。来生龙中。复次龙王。有诸众生。嫉妒慢故。彼业因缘。来生龙中。复次龙王。有诸众生。多起憍慢。饶于语言。以彼自业。来生龙中。复次龙王。有诸众生。不信佛法僧宝。又不供给和尚阿阇黎。及余大德。又不供养父母二亲。于中种种嗔忿毒心。爱憎憍慢。痴因缘故。于福田中。邪错行故。以是业缘。来生龙中。复次龙王。有诸众生。种种痴慢。恶业力多。福德力少。心怖畏故。愿生龙中。复次龙王。有诸众生。妄语两舌恶口无慈。此三业缘故。而生龙中。佛言。龙王以此十种业因缘故。来生龙中。复次龙王。复有三业因缘。而生龙中。何等为三。有诸众生。坚固恶业。造身口意彼业熟故。生地狱中。经无量劫。受大极苦。难得解脱。虽免大业。小业未尽。生于龙中。或畜生中。或饿鬼中。以此三恶业因缘故。来生龙中。时娑竭罗龙王复白佛言。如是世尊。而此龙中。或有诸龙所受乐报。犹如诸天。或有余龙受乐如人。有如饿鬼。如畜生者。或有余龙。如地狱中受大辛苦。说是语已。时娑竭罗大龙王子。名青莲华。面前白佛言。世尊我何恶业罪因缘故。来生龙中。身大端正。所有色触。或服衣裳。及坐卧处。于一切时。我身受用。犹如火烧。常无衣服。赤体而行。如我父王。乐受最胜。如转轮王果报不异。佛言。华面谛听谛听。善思念之。今当为汝说于本事。乃往过去三十一劫。有佛世尊。名曰尸弃多陀阿伽度阿罗诃三藐三佛陀。时彼世中有王。名曰裴多富沙彼富沙王。于三月中供养彼佛。并及无量百千须陀洹斯陀含阿那含阿罗汉。及大菩萨摩诃萨众。以种种衣服饭食汤药。而供养之。至心听法。既闻法已。即发阿耨多罗三藐三菩提心。如是三月设供养已。彼富沙王。为尸弃佛及余众僧。造立寺舍。施种种衣服。饮食汤药床卧被褥。具足丰饶。彼富沙王第一太子名裴多娑树帝。彼娑树帝。见佛闻法。于流转中。生大怖畏。从父王边。礼拜咨请。欲就佛愿求出家。王报子言。欲往随意任汝。出家已又白父言。我欲父王寺上停止富沙王言。亦随汝意往彼寺中。时尸弃佛众僧弟子。在彼寺中。坐卧受用[口*軗]啖饮食。彼富沙子裴多娑树帝。嫉妒生心。忿彼旧住佛弟子众。恒嗔骂之。时彼众僧。被嗔骂已。悉皆离寺。彼娑树帝。见僧去已。生欢喜心。即自念言。彼去者好我大安隐。众僧去已。时娑树帝。恣用寺内衣服饮食。有余人来即不听住。彼娑树帝。具造如是诸恶业已。命终之后。生大地狱中。经无量千万那由他岁。受诸火烧地狱。得脱生饿鬼中。复经无量百千万岁。而受辛苦。饿鬼中死。还堕地狱。脱地狱已。生饿鬼中。如是经由三十一劫。汝等诸龙。谛听谛听。其娑树帝。于流转中。具足如是受诸辛苦。佛言。华面彼娑树帝者。岂异人乎。即汝身是也。乃往过去恶业因缘故。生大地狱饿鬼畜生。轮转受苦。经是三十一大劫中。备受众苦。曾未暂舍余残业故。来生龙中。受是恶报。时华面龙。闻是语已。大声啼哭。举身自投。四肢布地。礼拜白佛作如是言。我今至心从佛忏悔。我大痴惑。大慢愚朦。不解方便。差别好恶。造是罪业低头合掌。至心发露。不敢覆藏。如来世尊。我今至诚。入于骨髓。归佛归法归比丘僧。从今发意乃至寿尽。于是时中。作优婆塞。佛言。善哉善哉。善男子。汝今忧于地狱饿鬼恶道业报。如是至心。归依我者。得尽彼业。罪报忏悔。

　　又经律异相云。龙王白佛言。我从劫初。止住大海。从拘楼秦佛时。大海之中。妻子甚少。今者海龙眷属甚多。佛告龙王。于其佛法出家违戒。犯行不舍。破戒者。多生龙中。直见多堕地狱如斯之类。寿终已后。皆生龙中。佛告龙王。拘楼秦佛时。九十八亿居家。出家违其禁戒。皆生龙中。拘那含牟尼佛时。八十亿居家出家。毁戒恣心。寿终之后。皆生龙中。迦叶佛时。六十四亿居家出家犯戒。皆生龙中。于我世中。九百九十亿居家出家斗诤。诽谤犯戒。死堕龙中。今已有生者。以是之故。在大海中。诸龙妻子眷属。不可称计。我泥洹后。多有恶优婆塞。违失禁戒。当生龙中。或堕地狱。罪报忏悔。

　　我等为无明所覆不识龙趣罪因。今遇道场。方始觉知。归命毗卢遮那如来。及一切贤圣海众。烧香散华。诸龙王趣一切业报。发露忏悔。不敢覆藏。由此因缘。我及法界众生海龙趣一切重罪。愿皆清净。

　　次忏悔灭罪印咒

　　唵萨㗚末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念尽荡除　　如火焚枯草
　灭尽无有余

　我昔所造诸恶业　　皆由无始贪嗔痴
　从身语意之所生　　一切我今皆忏悔

　　忏悔已至心归命礼本尊毗卢遮那佛。

　　○(白)众等听说经中无常偈

　阎王使卒可怖畏　　狱卒罗刹来擒时
　起大怖疾失便利　　受其如此极畏苦
　如是极恶怖畏中　　谁能为我而救护
　怖相现时翻恶眼　　于其四方求依处
　若不见于依托处　　后起至极大忧恼
　彼既无有救护者　　我当尔时奈之何

　　大方广佛华严经海印道场十重行愿常遍礼忏仪卷第三十三
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第三十四

　　唐　兰山云岩慈恩寺护法国师行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第三十四晌

　　次十地位中第五第六善知识会

　　一切恭敬敬礼无尽三宝。

　　是诸众等人各胡跪。严持香华。如法供养。愿此供海云。遍满十方界。微妙香华。种种色华。无量奇妙华。喜见华。可喜乐华。一切时华。天华。人华。世所珍爱华。甚芬馥悦意华。以如是等诸供养具。常作供养。帝网重重。诸佛菩萨贤圣海众。受此供养云。以为光明台。广于无边界无量无尽。愿作佛事。

　　供养已。一切恭敬。

　　次奉施宝错

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次不空摩尼印咒

　　唵哑么遏布[口*(椔-田+夕)]麻祢巳能麻末𠷌呤怛达遏怛眉浪鸡碇萨慢怛不啰萨啰吽

　　梵音赞佛

　毗卢遮那佛　　能转正法轮　　法界诸国土
　如云悉周遍　　十方众所有　　诸大世界海
　佛神通愿力　　处处转法轮　　一切诸刹士
　广大众会中　　名号各不同　　随缘演妙法

　　直言赞佛

　正觉功德大智山　　普达境界到彼岸
　等于三世诸如来　　是故我今恭敬礼
　已升无相境界岸　　而现妙相庄严身
　放于离垢千光明　　破魔军众咸令尽
　十方所有诸世界　　悉皆震动无有余
　未曾恐怖一众生　　善逝威神力如是
　虚空法界性平等　　已能如是而安住
　一切舍生无所量　　成就最上菩提道
　于诸境界智无碍　　与一切佛同其性南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住𦦨魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土未浊夏国护持正法护法国师至心归命。礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　第五寂静音海主夜神知念念出生广大喜庄严解脱法门

　　经云尔时善财童子(至)殷勤瞻仰辞退而去。

　愿共诸众生　　往生华藏海　　极乐净土中

　　次寂静音海夜神得法处佛

　　初普光幢劫中普满妙藏刹中诸佛南无不退转法界音如来南无法树威德山如来南无一切法海音声王如来南无宝光明灯幢王如来南无功德须弥光如来南无法云音声王如来南无智灯照曜王如来南无法勇妙德幢如来南无师子勇猛法智灯如来南无智力山王如来南无清净光金庄严世界普光明幢劫中有如是等佛刹微尘数一切如来

　　次华藏庄严世界海堪忍世界中佛南无迦罗鸠孙䭾如来南无拘那含牟尼如来南无迦叶如来南无毗卢遮那如来南无十不可说不可说佛刹微尘数法界安立海见彼一切法界安立海一切佛刹所有微尘一一尘中有十不可说不可说佛刹微尘数佛国土一一佛土皆有毗卢遮那如来南无如是等不可说佛刹微尘数诸佛道场一切海众

　　次寂静音海主夜神南无华藏庄严世界中得念念出生广大喜庄严解脱门寂静音海主夜神

　十方尽归命　　灭罪增净信　　愿生华藏海
　极乐净土中

　　第六守护一切城主夜神知甚深自在妙音解脱法门

　　经云尔时善财童子(至)殷勤瞻仰辞退而。

　愿共诸众生　　往生华藏海　　极乐净土中

　　次护一切城主夜神得法处佛

　　初离垢光明劫中法界功德云世界中诸佛南无法须弥山微尘数一切如来南无法海雷音光明王佛南无离垢法光明佛南无法轮光明髻佛南无法日功德云佛南无法海妙音王佛南无法日智慧灯佛南无法华幢云佛南无法𦦨山幢王佛南无甚深法功德月佛南无法智普光藏佛南无开示普智藏佛南无功德藏山王佛南无普门须弥贤佛南无一切法精进幢佛南无法宝华功德云佛南无寂静光明髻佛南无法光明慈悲月佛南无功德𦦨海佛南无智日普光明佛南无普贤圆满智佛南无神通智光王佛南无福德华光灯佛南无智师子幢王佛南无日光普照王佛南无须弥宝庄严相佛南无日光普照佛南法法王功德月佛南无开敷莲华妙音云佛南无日光明相佛南无普光明妙法音佛南无师子金刚那罗延无畏佛南无普智勇猛幢佛南无普开法莲华身佛南无功德妙莲华海佛南无道场功德月佛南佛法炬炽然月佛南无普光明髻佛南无法幢灯佛南无金刚海幢云佛南无名称山功德云佛南无栴檀妙月佛南无普妙光明华佛南无照一切众生光明王佛南无功德莲华藏佛南无香𦦨光明王佛南无波头摩华因佛南无众相山普光明佛南无普名称幢佛南无须弥普门光佛南无功德法城光佛南无大树山光明佛南无普德光明幢佛南无功德吉祥相佛南无勇猛法力幢佛南无法轮光明音佛南无功德山智慧光佛南无无上妙法月佛南无法莲华净光幢佛南无宝莲华光明藏佛南无光𦦨云山灯佛南无普觉华佛南无种种功德𦦨须弥藏佛南无圆满光山王佛南无福德云庄严佛南无法山云幢佛南无功德山光明佛南无法日云灯王佛南无法云名称王佛南无法轮云佛南无开悟菩提智光幢佛南无普照法轮月佛南无宝山威德贤佛南无贤德广大光佛南无普智云佛南无法力功德山佛南无功德香𦦨王佛南无金色摩尼山妙音声佛南无顶髻出一切法光明云佛南无法轮炽盛光佛南无无上功德山佛南无精进炬光明云佛南无三昧印广大光明冠佛南无宝光明功德王佛南无法炬宝盖音佛南无普照虚空界无畏法光明佛南无月相庄严幢佛南无光明𦦨山云佛南无照无障碍法虚空佛南无开显智光身佛南无世主德光明音佛南无一切法三昧光明音佛南无法音功德藏佛南无炽然𦦨法海云佛南无普照三世相大光明佛南无普照法轮山佛南无法界师子光佛南无须弥华光明南无一切三昧海师子𦦨佛南无普智光明灯佛南无法界城智慧灯佛南无如是等须弥山微尘数一切如来南无如是等无量诸佛道场一切海众

　　次守护一切城主夜神南无此菩提场中如来会中得菩萨甚深自在妙音解脱门守护一切城威力增势主夜神

　十方尽归命　　灭罪增净信　　愿生华藏海
　极乐净土中

　　次盲龙饿龙忏悔

　　惟愿帝网无尽佛法僧宝毗卢遮那如来。普贤文殊海会圣众。世出世神慈悲本愿。放大光明。照于法会。证盟护念。哀愍摄受。愿我及一切众生海。自从无始直至今时业海无尽。帝网重重龙趣一功罪报。发露忏悔。

　　大集经云。尔时佛会众中。有一盲龙。名曰颇罗机黎奢。举声大哭。作如是言。大圣世尊。愿救济我。愿救济我。诸佛慈悲。怜愍一切。我今身中。受大苦恼。日夜常为种种诸虫小蛇虾蟆之所唼食。居热水中。无暂时乐。佛言。黎奢汝过去世。于佛法中。曾为比丘。毁破禁戒。内怀欺诈。外现种种善相威仪。广贪眷属弟子众多。名声四远。莫不闻知。彼诸弟子。如是说言。我和尚得阿罗汉果。以是因缘。多得供养。得供养已。独受用之。见持戒人。反加恶说。彼人懊恼。如是念言。世世生中。愿我所在。食汝身肉。如是恶业。死生龙中。是汝前身众生愿故。食啖汝身。恶业因缘。得盲龙报。住热水中。又于过去无量劫中。在融赤铜地狱之中。常为诸虫之所食啖。尔时龙众。闻此语已。忧愁啼哭。作如是言。我等今者。皆悉至心。咸共忏悔。愿令此苦。速得解脱。

　若有一切诸众生　　虽复能得于人身
　备造种种罪恶业　　不能供养于三宝
　死后众苦皆聚集　　地狱饿鬼具受之
　设复得为龙王身　　所有眷属并妻子
　贫穷饥饿诸热恼　　顶上无有如意宝
　居住空泽多毒虫　　枯涸常干无有水
　如是皆由过去世　　曾于佛法作比丘
　或见兰若苦行人　　嫉妒悭心惜饮食
　远客比丘来寄止　　瞋忿怀怒心不喜
　檀越平等施饮食　　于中遮止便骂言
　设有清净好流水　　屎尿粪秽满其中
　所有居住行坐处　　一切臭秽皆不净
　或有清净持戒者　　如是见已皆远离
　若有余处好人闻　　无心欲来于此者
　彼人恶业因缘故　　死堕地狱无量世
　灰河沸屎烧赤铜　　无量亿年受楚毒
　如是饿鬼中饥渴　　生曾不闻浆水名
　余报复生龙道中　　具足多年受辛苦
　虽得龙身常饥饿　　在所生处空无水
　或在枯泽恶蕉山　　绝水常干无饮食
　死已数入地狱中　　大火热恼充遍身
　在彼经于无量岁　　如是循环饿鬼中
　自非修禅能救济　　礼拜供养佛如来
　持戒智慧学多闻　　精进舍于悭慢想
　嫉妒毒心最为恶　　此业因缘须断除
　忆念死时受是殃　　决定无疑早忏悔

　　尔时。如来说是偈已。彼龙众中二十六亿诸饿龙等。念过去身。皆悉雨泪。作如是言。惟愿哀愍救济于我。大悲世尊。我等忆念。过去世时。于佛法中。虽得出家。备造如是种种恶业。以恶业故。经无量身。在三恶道。亦以余报故。生在龙中。受极大苦。如青色龙。我亦如是。尔时世尊。语诸龙言。汝可持水洗如来足。令汝殃罪渐得除灭。时一切龙。以手探水。水皆成火。变作大石。满于手中。生大猛𦦨。弃已复生。如是至七。一切龙众。见如是已。惊怖懊恼。啼哭雨泪。佛告诸龙。汝造罪业。得是恶报。修善业人。受于好果。我今教汝。说真实誓。若佛导师。怜愍一切。于诸众生。平生无二。此言不虚。愿我诸龙火𦦨时灭。作是誓已。火𦦨皆灭。时饿龙等乃至八过。以手捧水。洗如来足。至心忏悔。我从今日。更不造恶。如是忏已。各白佛言。如来大慈。愿救济我。佛言。诸龙汝此恶业有余未尽。弥勒佛世。当得人身。值佛出家。精进持戒。得阿罗汉果。时诸龙等。得宿命心。自念过业。啼泣雨面。各如是言。我忆往昔于佛法中。或为俗人亲属因缘。或复听法来去因缘。所有信心。舍施种种华果饮食。共诸比丘。依此而食。或有说云。我曾[口*軗]啖四方众生华果饮食。或有说云。我往寺舍。布施众生。或复礼拜。如是[口*軗]啖。或复说言。我毗婆尸如来法中。曾作俗人。或复有说。我毗叶婆如来法中。曾作俗人。或复有说。我迦罗拘孙䭾佛法之中。曾作俗人。或复有说。我迦那迦牟尼佛法之中。曾作俗人。或复有说我迦叶佛如来法中。曾作俗人。或复有说我释迦牟尼佛法之中。曾作俗人。或以亲旧问讯因缘。或复来去听法因缘。往还寺舍。有信心人。供养僧故。舍施华果种种饮食。比丘得已。同施于我。我得便食。彼业因缘。于地狱中。经无量劫大猛火中。或烧或煮。或饮洋铜。成吞铁丸。从地狱出堕畜生中。舍畜生身。生饿鬼中。如是种种备受辛苦。恶业未尽。生此龙中。常受苦恼。热水烂身。热风吹体。热沙热土。热粪热灰。食入口中。变成铜针。或作铁丸。于一切时所食之物。入口口焦。入咽咽烂。入腹腹然。直过堕地。遍体穿穴。受如是苦。不可堪忍。惟愿如来慈哀救济。佛告诸龙。此之恶业。与盗佛物等无差别。比丘造业。其罪如半。然此罪报。受未尽故。难可得脱。汝等今当尽受三归。一心修善。以此缘故。于贤劫中。值最后佛。名曰楼至。于彼佛世。罪得除灭。时诸龙等。闻是语已。皆悉至心尽其形寿。各受三归罪报忏悔。

　　时彼众中。有盲龙女。口中䏺烂。满诸杂虫。状如屎尿。乃至秽恶。犹如妇人根中。不净臊臭难堪。种种噬食。脓血流出。一切身分。常为蚊虻诸恶毒蝇之所唼食。身体臭处。难可见闻。尔时世尊。以大悲心。见彼龙妇眼盲。因苦如是。问言。妹何缘故得此恶身。于过去世曾为何业。龙妇答言。世尊我今此身众苦逼迫。无暂时停。设复欲言。而不能说。我念过去三十六亿于百千年。生恶龙中。受如是苦。乃至日夜刹那不停。为我往昔九十一劫。于毗婆尸佛法之中。作比丘尼。思念欲事。过于醉人。虽复出家。不能如法。于伽蓝内。敷施床褥。数数犯于非梵行事。以快欲心。生大乐受。或贪求他物。多受信施。以如是故。于九十一劫。常不得受天人之身。恒三恶道。受诸烧煮。佛又问言。若如是者。此中劫尽。妹何处生。龙妇答言。我以过去业力因缘。生余世中。彼处劫尽。恶业风吹。还来生此。时彼龙妇。说此语已。作如是言。大悲世尊。愿救济我。愿救济我。尔时世尊。以手掬水。告龙女言。此水名为瞋陀留脂药和。我今诚实发言语。汝我于往昔为救鸽故。弃舍身命。终不疑念。起悭惜心。此言若实。令汝恶患。悉皆除差。时佛世尊。以口含水。洒彼盲龙妇女之身。一切恶患臭处皆差。既得差已。作如是言。我今于佛乞受三归。是时世尊。即为龙女。授三归依。罪报忏悔。

　　时彼众中。复有一龙。种种臭恶。一切诸虫。满其口中。及咽喉内。脓血流出。有见闻者。皆悉舍去。时佛见已。即便问言。善男子。汝于过去作何恶业。受如是报。彼龙张口。于其口中。出种种虫。脓血流溢。犹如热火。虽复张口。竟不能言。即还闭口。尔时世尊。即为彼龙而说偈言。

　汝以过去盗因缘　　轻戏圣人受是报
　至诚听我此实言　　即得清凉灭诸苦

　　尔时世尊。说实语已。即以少水。泻龙口中。火及虫脓悉皆灭尽。能口清凉。作如是言。大圣如来。我忆过去迦叶佛时。曾作俗人。在田犁地。有一比丘来。从我乞求五十钱。我时报言。听待谷熟。当与汝食。比丘复言。若当五十不可得者。愿乞十文。我于尔时。瞋彼比丘。而语之言。乃至十钱。亦不相与。时彼比丘。心生懊恼。又于余时。往寺舍中。入树林下。辄便盗取现在僧物十庵罗果。而私食之。彼业因缘。地狱受苦。恶业未尽。生野泽中。作饿龙身。常为种种诸虫食啖。脓血流溢。饥渴苦恼。又彼比丘。以瞋忿心恶业缘故。死便即作小毒龙身。生我腋下。𠲿于我血。热气触身。不可堪忍。是故我身热脓血满。龙白佛言。大悲世尊。惟愿慈哀救济于我。令我脱彼冤家毒龙。尔时世尊。以手抄水。发诚实语。作如是言。我曾往昔。于饥馑世。尔时愿作大身众生长广无量。以神通力。于虚空中。唱如是言。彼野泽中有大身虫。名曰不瞋。汝等可往取其身肉。以为饮食。可得不饥。时彼世中人非人等。闻此声已。一切悉往竞取食之。说是真实谛信语时。彼龙腋下小龙即出。时此二龙。俱白佛言。世尊我等久近离此龙身。解脱殃罪。佛告龙言。此业大重。次五无间。何以故。若有四方常住僧物。或现前僧物。笃信檀越。重心施物。或华或果。或树或园。饮食资生。床褥敷具。疾病汤药。一切所需。私自费用。或持出外。乞与知识。亲里白衣。此罪重于阿鼻地狱所受果报。是故汝等可受三归。归三宝已。乃可得住于冷水中。如是三称三受。身即安隐。得入水中。罪报忏悔。

　　尔时世尊。即为诸龙而说偈言。

　宁以利刀自割身　　肢节身分肌肤肉
　所有信心舍施物　　俗人食者实为难
　宁吞大赤热铁丸　　而使口中火𦦨出
　所有众生饮食具　　不应于外私自用
　宁以大火若须弥　　以手捉持而自食
　其有在家诸俗人　　不应转食施僧食
　宁以利刀自屠脍　　身体皮膜而自啖
　其有在家诸俗人　　不应受取僧杂食
　宁以自身投于彼　　满室大火猛𦦨中
　其有在家俗人辈　　不应坐卧僧床席
　宁以火热炎铁锥　　拳手握持使焦烂
　其有在家俗人等　　不应私用于僧物
　宁以胜利好刀砧　　而自脔切其身肉
　勿于出家清净人　　发起一念瞋恚心
　宁以两手挑两眼　　捐弃投之掷于地
　其有习行善法者　　不应怀忿瞋心视
　宁以热铁鍱其身　　东西起动行坐卧
　不应瞋忿心嫉妒　　而着众生净施衣
　宁饮灰汁碱卤水　　热沸烁口犹如火
　不应怀贪毒恶心　　服施众僧净施药

　　尔时世尊。说此偈已。一万四千诸龙众等。悉受三归。所有过去。现在业报。诸苦恼中。而得解脱。深信三宝。其心不退。复有八十亿诸龙众等。亦于三宝起归敬心。尔时世尊。告憍陈如。汝观此等诸恶众生。自诳其心。或以怖畏贫穷因缘。或于恶道。生于恐畏。修行善法。或作比丘所得种种资生之具。皆是信心檀越所施。而是众生。或自食啖。或与他人。或共众人盗窃隐藏。私家自用。如是业故。堕三恶道。久受勤苦。复有众生。贫穷下贱。不得自在。是故出家望得富饶。解脱安乐。既出家已。懈怠懒惰。不读诵经。定慧精勤。舍而不习。乐知僧事。复有比丘。昼夜精勤。乐修善法。读诵经典。坐禅习慧。不舍须臾。以是因缘。感诸四辈。种种供养。时知事人。见得利养已。或自私食。或复盗与亲旧俗人。以是等缘。久处恶道。出已还入。如是愚瞑。不见当来果报轻重。我今戒敕。沙门弟子。念法住持。不得自称。我是沙门。真法行人。倚众僧故。他信施物。或饼或菜。或果或华。但是众僧所食之物。不得辄与一切俗人。亦不得云。此是我物。别众而食。又亦不得。以众僧物。贮积兴生。种种贩卖。云有利益招世讥嫌。又亦不得。出贵收贱。与世争利。使诸众生。堕三恶道。罪报忏悔。

　　我等为无明所覆。不识龙趣罪因。今遇道场。方始觉知。归命毗卢遮那如来。及一切贤圣海众。烧香散华。龙趣罪报。发露忏悔。不敢覆藏。由此因缘。我及法界众生海。帝网重重。龙趣罪业。愿皆清净。

　　次忏悔灭罪印咒

　　唵萨栗末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念悉荡除　　如火焚枯草
　灭尽无有余

　我昔所造诸恶业　　皆由无始贪瞋痴
　从身语意之所生　　一切我今皆忏悔

　　忏悔已。至心归命礼本尊毗卢遮那佛。

　　○(白)众等听说经中无常偈

　即此现世及亲友　　如是尽皆弃舍时
　然惟独自去一方　　亲与非亲何所用
　由造不善生苦恼　　云何于彼得解脱
　我今恒常于昼夜　　只惟专念此一事
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第三十五

　　唐　兰山云岩慈恩寺护法国师行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第三十五晌

　　次十地位中后四善知识会

　　一切恭敬敬礼无尽三宝。

　　是诸众等人各胡跪。严持香华。如法供养。愿此供海云。遍满十方界。或复施与坚固香车。众宝为轮。庄严巨丽。宝帐覆上。宝网垂下。种种宝衣。敷布其中。清净好香。流芬外彻。其香美妙。称悦人心。无量诸天。翊从而行。载以重宝。随时给施。或复施与光明宝车。种种诸宝。妙色映彻。众妙宝网。罗覆其上。杂宝璎珞。周匝垂下。散以末香。内外芬洁。以如是等众妙宝车。常作供养。帝网重重。诸佛菩萨贤圣海众。受此供养云。以为光明台。广于无边界。无量无尽。愿作佛事。

　　供养已。一切恭敬。

　　次奉施宝错

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次大慧施咒

　　唵捺麻(紧)萨㗚末(二合)怛达(引)遏怛哑斡浪鸡碇三末(重)啰三末(重)啰吽

　　梵音赞佛

　譬如一切法　　众缘故生处　　见佛亦复然
　必假众善业　　譬如随意珠　　能满众生心
　诸佛法如是　　悉满一切愿　　无量国土中
　导师兴于世　　随其愿力故　　普应于十方

　　直言赞佛

　　如来顶上。有三十二宝庄严大人相。其中有大人相名光照。一切十方普于无量大光明网。一切妙宝。以为庄严。宝鬘周遍。柔软密致。一一咸放摩尼宝光。充满一切无边世界。悉现佛身。色相圆满。是为一(引)乃至次有大人相名普照。一切法界庄严云最处。于中渐次隆起阎浮檀金因陀罗网。以为庄严。放净光云。充满法界。念念常现一切世界诸佛菩萨道场众会。是为三十二。佛子。如来顶上。有如是三十二种大人相。以为严好。南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住𦦨魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　第七开敷一切树华主夜神知菩萨出生广大喜光明解脱法门

　　经云尔时善财童子(至)殷勤瞻仰辞退而去。

　愿共诸众生　　往生华藏海　　极乐净土中

　　次开敷一切树华主夜神发心处佛南无普光明真金摩尼山世界海中有世界微尘数世界种一一世界皆有如来出兴于世一一如来授佛刹微尘数诸菩萨记如是道场一切海众南无普照法界智慧山寂静威德王如来

　　次开敷一切树华主夜神南无此菩提场佛会中得菩萨出生广大喜光明解脱门开敷一切树华主夜神

　十方尽归命　　灭罪增净信　　愿生华藏海
　极乐净土中

　　第八大愿精进力救护一切众生主夜神知教化众生令生善根解脱法门

　　经云尔时善财童子(至)合掌瞻仰辞退而去。

　愿共诸众生　　往生华藏海　　极乐净土中

　　次大愿精进力主夜神发心处佛

　　初善光劫宝光世界中诸佛南无法轮音虚空灯王如来南无五百一切如来南无大悲如来南无饶益世间如来南无大悲师子如来南无救护众生如来南无医王如来南无拘留孙等贤劫千佛及百万阿僧祗一切诸大菩萨南无无量精进力名称功德慧如来南无法空王如来南无天王藏如来南无大地威力山如来南无法轮光音声王如来南无虚空智王如来南无无能坏幢如来南无一切法雷音王如来南无普现化演法音如来南无如是等一万如来

　　次日光劫中诸佛南无妙相山如来南无圆满肩如来南无离垢童子如来南无勇猛持如来南无须弥相如来南无离垢臂如来南无师子游步如来南无宝髻如来南无最上法称如来南无光明冠如来南无如是等六十亿如来南无如是等无量诸佛道场一切海众

　　次大愿精进力主夜神南无此道场中得教化众生令生善根解脱门道场海众前后围绕大愿精进力救护一切众生主夜神南无大愿精进力救护一切众生主夜神随机摄化依教成行离障契理二十四身南无如是等不可说不可说随众生变化无边际动静无二九十八种乃至百身遍满十方一切色身

　十方尽归命　　灭罪增净信　　愿生华藏海
　极乐净土中

　　第九妙德圆满主夜神知遍一切处示现受生自在解脱法门

　　经云尔时善财童子(至)殷勤瞻仰辞退而去。

　愿共诸众生　　往生华藏海　　极乐净土中

　　次妙德圆满主夜神得法处佛南无普宝世界悦乐劫中出兴八十那由他一切诸佛南无自在功德幢佛

　　次妙德圆满主夜神南无此阎浮提岚毗尼园得菩萨于无量劫中遍一切处示现受生自在解脱门妙德圆满主夜神

　十方尽归命　　灭罪增净信　　愿生华藏海
　极乐净土中

　　第十释瞿波女得观察一切菩萨三昧海解脱法门

　　经云尔时善财童子(至)绕无数匝辞退而去。

　愿共诸众生　　往生华藏海　　极乐净土中

　　次释瞿波女得法处佛

　　初胜行劫中无畏世界中诸佛南无法云光明道场胜日身佛南无释迦牟尼佛南无现一切世主身道场宝华佛

　　次胜日身佛灭后所出诸佛南无清净身佛南无一切智月光明身佛南无阎浮檀金光明王佛南无诸相庄严身佛南无妙月光佛南无智观幢佛南无大智光佛南无金刚那罗延精进佛南无智力无能胜佛南无普安详智佛南无离垢胜智云佛南无师子智光明佛南无光明髻佛南无功德光明幢佛南无智日幢佛南无宝莲华开敷身佛南无福德严净光佛南无智𦦨云佛南无普照月佛南无庄严盖妙音声佛南无师子勇猛智光明佛南无法界月佛南无现虚空影像开悟众生心佛南无恒嗅寂灭香佛南无普震寂静音佛南无甘露山佛南无法海音佛南无坚固网佛南无佛影髻佛南无月光毫佛南无辩才口佛南无觉华智佛南无宝𦦨山佛南无功德星佛南无宝月幢佛南无三昧身佛南无宝光王佛南无普智行佛南无𦦨海灯佛南无离垢法音王佛南无无比德名称幢佛南无修臂佛南无本愿清净月佛南无照义灯佛南无深远音佛南无毗卢遮那胜藏王佛南无诸乘幢佛南无法海妙莲华佛南无如是等六十亿百千那由他一切诸佛南无如是等无量诸佛道场一切海众

　　次释瞿波女南无此迦毗罗城中得成就观察一切菩萨三昧海解脱八万四千婇女围绕释瞿波女

　　次寂意德神善财菩萨南无菩萨集会普现法界光明法堂内善财童子眷属迎赞者一万主宫殿神围绕寂意德神南无圆器上根百城求法一生之内菩萨行圆为末世顿门修证轨范善财菩萨摩诃萨

　十方尽归命　　灭罪增净信　　愿生华藏海
　极乐净土中

　　次众生受中有身业忏悔

　　惟愿帝网无尽佛法僧宝。毗卢遮那如来。普贤文殊海会圣众。世出世神。慈悲本愿。放大光明。照于法会。证盟护念。哀愍摄受。愿我及一切众生海。自从无始直至今时。受中有身。帝网重重无尽满虚空界。佛眼所见。凡夫不知。今皆忏悔。

　　不动本续云。若修上品十善者。直往净土中而化生。若造上品五无间罪等者。决堕阿鼻地狱。如是二种人。不受中有身也。成唯识论云。极善及恶。现在蕴灭。速起后身。如插其枪。便至于地。此中若恶业多者。即安养文云。现命终时。若风大先散时。如锯解其体。若火大先去时。似沸汤煎身。此由恶业之所招也。若地水二大先散者。自然安乐。而无苦恼。此是善因之所感也。若善恶间杂者。即不动本续中所说四大相入等。及诸秘密本续中。亦说临终四大相入之义。此造善恶杂业人者。受三种中有身。与先本有身。增四十六倍聪利。三者云何。

　　一黑影魂识业报生死中有身者。闻彼劫火黑风暴恶声时。多现怕怖惊惧之相。其彼中有命未终之间。即受此报。又凡见虮虱人畜等行欲之时。于彼便起爱乐受生之心。多乐于死。不乐其生。罪报忏悔。

　　二间杂灰色神识种子如梦境中有身者。未起生有之间。于彼续生中。无间断第八识内。凡所熏习善恶种子发起。如梦境想念。今现身睡眠之时。虽与甘美饮食。而不自知。临灭之时。地水火风次第相入。又风火入识。识入显现。显现入于粗。粗入于细。细入于极细。彼显现等次第灭已。如睡眠时。熏力境等。如梦死亡已后有之中有识起亦复如是。犹如醉人。无所觉知一向昏迷而住。罪报忏悔。

　　三白色神识有之中有身者。非同前二中有昏昧而住。意识聪利也。偈曰。

　有之中有众生者　　诸根聚集无障碍
　山石墙壁悉穿透　　刹那速能至万里
　业之神通具威力　　七中有身净眼见

　　如是受中有身罪报忏悔。

　　其一地狱中有身者。形相丑恶。如烧焦杌树。二饿鬼中有身者。如烟色。三畜生中有身者。如水色。四人及五净居天中有身者。端严如金色。六色界中有身者。容色如白银。七非天等中有身者。如青空色。此等中有众生。或于二手二足。或四足多足。或四手二足。或无足。依先世所造之业。随所应生。处灭时中有身。亦与各自彼本有之身中有身相似也。罪报忏悔。

　　若天之中有身者。以头向上生去。人及非人畜生饿鬼四中有身者。横行而生。地狱中有身者。头趣向下生去。由此业故改变七种中有身者。悉空中经行。以天眼见自生处。罪报忏悔。

　　前受业报人生灭中有身者。此时境已灭发起后时境相等之中有故。与彼亡者。作胜善根。则多获福德。不受业报。如日出破闇。诸苦悉无。如现在时。多受乐也。变彼不定自性重恶业中有身轻善业中有身。由前福威力故。第一七日时。彼生灭中有身命终生时。引梦境有之中有身起意身。乃至生佛国。若本有身死亡已后。第一七日中。前三日时。觉知自本有身已死。又半日依然住时。若修福善人者。无怖畏心。若造恶者。生大怖畏。若见坑坎。或地缝石窟中间等惶怖。乐受生之中有身也。又吉祥上乐本续云。

　弃于国土及宫殿　　起别妻妾男女想
　了知神识而分离　　惶怖忽至须弥顶
　三返悲哭出恶声　　彼时生恶害者现
　若有其身依然现　　若无身时觉本身
　往昔何在去何处　　穿山透壁过大水
　刹那时中游空界　　又真性集说何在
　惟此亡过灭殁时　　三更第三时分中
　彼灭殁事能觉知　　往昔因缘定如是

　　罪报忏悔

　　又第一七日后三日半灭时。造恶业者。现三怖四畏等相。三怖者。即三恶趣也。四畏者。大海波涛声。日月天响声。起大劫火声。大风发起声等。此声出时。起于怖畏。受如是报。自后亲属等。若修善作福。犹如婴儿。自亦修福。若亲属等造罪。于苦加苦。更亦起怖。受大苦报。罪报忏悔。

　　若实修善似举明灯。照彼虚伪恶习业障。无明黑暗。悉摧坏也。集福修善忏悔等。第一七日中紧切追荐。则后七七日中。易得度脱也。若第一七日中。若不紧切追荐。后七七日中。难救拔也。所以者何。上品修善人。及人道欲界天色界天中有身之寿命者。第三七日内。决受生去。彼时分别善恶道时。现自性中有身位不定也。前七日中有身。悉是自体化故。所以有情亦不定。正觉亦不定。犹如虚空。不解则轮回有情。悟心则清净正觉。故位不定也。中品修善者。人及非天等。受中有身寿命者。五七日中。而受生去。若作不善者。堕三恶趣。其中有身寿命。七七四十九日中七番死时受报。偈曰。

　生灭梦境有之身　　此三种之中有者
　次第一七日中住　　第一七日业报身
　坎窟石罅去受报　　第二七日下种子
　熏种现恶境生怖　　第三七日现意身
　现于三怖四畏等　　人天前三七日毕
　三种中有集和合　　业报种子起二身
　以现意身寿终生　　非天中有亦如是
　从第三七日为始　　至中第四五七日
　各自住毕集生去　　地狱三中有亦同
　始从第五之七日　　如前住集寿终生
　非天恶趣二中有　　彼之二七日中者
　住聚无暇受苦报　　罪报忏悔

　　又最明了悟本续中。说五种身。一现有身。由善恶业力。而起现在分现身。身色和合。是此身体。二死有身。现身命终是现尸身。三中有身。回恶入善退善入恶。放逸力故。善恶相和。始从第一日半。乃至第七末日之六分内。七种业持故。住此者。第一七日中。上三日半。未起觉知相故。不在中有之内。后三日半。起地狱中有之相。第二七日起饿鬼中有之相。第三七日起畜生中有之相。第四七日现人趣中有之相。第五七日现修罗中有之相。第六七日现天趣中有之相。第七七日中上六分者。起解脱之中有身也。四生有身者。第七七日。处是最后一分。五后有身者。是后受身。若上品大善。及重罪人者。第一七日内。善升恶降。各自果报分明。若中品善恶因果。第三七日内分明。若下品善恶因果。四十九日。上升下降分明。若是下之上品。一百日中分明。第三下品中者。一年之内分明。第四下之下品者。三年具毕分明。彼等之间。现中有相。惊怖不断住。恐惧中有后。其身速不起也。罪报忏悔。

　　又俱舍论。中有身以九门解释。

　同净天眼见　　业通疾具根　　无对不可转
　食香非久住　　倒心趣欲境　　湿化染香处
　天首上三横　　地狱头趣下

　　言胎生卵生二之中有身者。依彼业得眼。远见生处。父母和合之时。生颠倒心。速受生去。湿生之中有身者。若或遇受生缘时。不拣近远。皆闻香气。嗅彼香故。起染着心。即时受生业力别故。香亦好恶。而不同也。化生之中有身者。若受生缘会时。不拣近远。见受生处。而生爱染。即便受生随业善恶处。分净秽也。罪报忏悔。

　　又世友尊者曰。彼中有身。极迟者。住七日已。而便受生。法师救言。中有身者。住时不定。以受生缘有迟速故。若生缘未会。中有恒在。婆沙论中说。摩达多言。中有极迟。住七七四十九日内。决定受生也。问曰。若七七日内。生缘和合。则可尔。若生缘未会。彼坏耶。答曰。彼亦不坏。若生缘未会。则数死数生。不断坏也。又说彼生缘多时不会者。此中有身住多时也。乃至缘和合时。方受生也。若未遇缘。同类中生也。又佛说灌顶冢墓因缘四方神咒经云。阿难问于佛言。若人已死。将置山野中。造作坟墓。彼魂神在彼坟墓中不。佛言。有在有不在。阿难复问。云何有在有不在耶。佛言。在者。若人在现世时。不种善根。不识三宝。又亦不造恶。于善无所受福。于恶亦无所受苦。又无修善者。善知识故。在彼坟墓中。由无去处。故言在也。阿难又问。何者不在。佛言。不在者。若前生现在世时。作大福善勤修道故。生三十三天受福乐也。若生人中。生尊贵家。自然快乐。随意受生。是以言不在也。若先现在世时。杀生祭神。不信真正邪见自养谄诳暪昧故。堕饿鬼中。具受众苦。游历地狱。故言不在彼坟基也。佛言。又言在者。若作五谷鬼魅。髓骨未朽坏之间。有微少魂神。若骨已朽坏者。彼魂即时灭。无有热气。不能作人祸福也。若魂识未灭之间。亲属等于近日死者。不修福善。又行邪妄故。堕鬼神中。或树木杂物。为魑魅鬼。亦不受天福。地狱亦不收。遍观世间。游历聚落。由无天食故。恼触于人。作诸变异。令人心迷。若诸邪师。于彼依止作神。求福田事。愿得长寿。愚痴邪见。杀生求祭。命终之后。堕地狱饿鬼等中。无有出期。由此不应放逸。罪报忏悔。

　　乃至释种童子。又白佛言。凡夫冢基地中。依止鬼神岂实。答言。我先所说凡夫冢基中。有神魂者。悉变化为五谷鬼魅。若横死无依止处者。依止于彼草木林树。为魑魅鬼。若无饮食。往来人间。作诸变异。惊怖于人。凡夫众生。由闻此故。即时求福。谓是天神。罪报忏悔。

　　上来依经诸论本续剂门中所说中有身。委细推穷。令诸人闻。莫似每日轻浮而过。起厌悔心。若非上品修善故。其余应习。迁神要门。开净梵眼。求生净土。是捷疾径。

　　我等为无明所覆。于恶趣中有业报。不识罪因。今遇道场。方始觉知。归命毗卢遮那如来。及一切贤圣海众。烧香散华。受中有业。发露忏悔。不敢覆藏。由此因缘。我及法界众生海。受恶趣中有业一切众罪。悉愿清净。

　　次忏悔灭罪印咒

　　唵萨栗末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念悉荡除　　如火焚枯草
　灭尽无有余

　我昔所造诸恶业　　皆由无始贪瞋痴
　从身语意之所生　　一切我今皆忏悔

　　忏悔已。至心归命礼本尊毗卢遮那佛。

　　○(白)众等听说经中无常偈

　三界皆不安　　不应犹耽爱　　爱火所围绕
　遍于诸世间　　欲烧不自在　　为欲痴所使
　如火益干薪　　增长火炽然　　如是受乐者
　爱火转增长　　若人脱爱网　　远离于欲嗔
　智者度烦恼　　永离诸忧患

　　大方广佛华严经海印道场十重行愿常遍礼忏仪卷第三十五
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第三十六

　　唐　兰山云岩慈恩寺护法国师行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第三十六晌

　　次等觉位中摩耶夫人及诸百佛会

　　一切恭敬敬礼无尽三宝。

　　是诸众等人各胡跪。严持香华。如法供养。愿此供海云。遍满十方界。阿僧祇宝座。佛坐其上。大师子吼。阿僧祗宝灯。常放清净智慧光明。阿僧祇宝多罗树。次第行列。缭以宝绳。庄严清净。其树复有阿僧祇宝𠏉。从身耸擢端直圆洁。阿僧祇宝枝。种种众宝。庄严稠密。不思议鸟。翔集其中。常吐妙音。宣扬正法。阿僧祇宝叶。放大智光。遍一切处。阿僧祗宝华。一一华上。无量菩萨。结跏趺坐。遍游法界。阿僧祗宝果。见者常得一切智智。不退转果。阿僧祗宝聚落。见者舍离世聚落法。阿僧祗宝都邑。无碍众生。于中盈满。阿僧祗宝宫殿。王处其中。具足菩萨那罗延身。勇猛坚固。被法甲胄。心无退转。阿僧祗宝舍。入者能除恋舍宅心。阿僧祗宝衣。著者能令解了无著。阿僧祗宝宫殿。出家菩萨。充满其中。阿僧祇宝珍玩。见者咸生无量欢喜。阿僧祇宝轮。放不思议智慧光明。转不退轮。阿僧祗宝䟦陀树。因陀罗网。庄严清净。阿僧祇宝地。不思议宝。间错庄严。阿僧祇宝吹。其音清亮。充满法界。阿僧祇宝鼓。妙音克谐。穷劫不绝。以如是等诸供养具。常作供养。帝网重重。诸佛菩萨贤圣海众。受此供养云。以为光明台。广于无边界。无量无尽。愿作佛事。

　　供养已。一切恭敬。

　　次奉施宝错

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次结广大不空摩尼印咒(结印同前)

　　唵哑么遏布[口*(椔-田+夕)]麻祢巴能麻末𠷌呤怛达遏怛眉浪鸡碇萨慢怛不啰萨啰吽

　　梵音赞佛

　如来光明中　　常出深妙音　　赞佛功德海
　及菩萨所行　　佛转正法轮　　无量无有边
　所说法无等　　浅智不能测　　一切世界中
　现身成正觉　　各各起神变　　法界悉充满

　　直言赞佛

　正觉了知一切法　　无二离二悉平等
　自性清净如虚空　　我与非我不分别
　如海印现众生身　　以此说为其大海
　菩萨普印诸心行　　是故说为名正觉
　譬如世间有成败　　而为虚空不增减
　一切诸佛出世间　　菩提一相恒无相
　如人化心化作佛　　化与不化恒无异
　一切众生成菩提　　成与不成无增减
　佛有三昧名善觉　　菩提树下入此定
　放众生等无量光　　开悟群品如莲敷
　如三世劫刹众生　　所有心念及根欲
　如是数等身皆现　　是故正觉名无量南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住琰魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命礼大方广佛华严经华藏世界海本尊毗卢遮那佛南无十身无碍本尊毗卢遮那如来道场一切海众

　十方尽归命　　灭罪增净信　　愿生华藏海
　极乐净土中

　　第二会缘入实相解脱法门

　　○初依教趣求善财童子将诣观成

　　经云尔时善财童子(至)思其语言受其教诲。

　愿共诸众生　　往生华藏海　　极乐净土中南无圆器上根百城求法一生之内菩萨行圆为末世顿门修证轨范善财菩萨摩诃萨

　十方尽归命　　灭罪增净信　　愿生华藏海
　极乐净土中

　　○次胜缘引导主城神愿修心城

　　经云作是念已有主城神(至)乃至究竟必当成佛。

　愿共诸众生　　往生华藏海　　极乐净土中南无种种妆饰手持无量众色宝华眷属围绕空中现身宝眼主城神

　十方尽归命　　灭罪增净信　　愿生华藏海
　极乐净土中

　　○次胜缘化导身众神密加传法

　　经云尔时有身众神(至)睹一切刹诸佛出兴故。

　愿共诸众生　　往生华藏海　　极乐净土中南无从道场出以妙音赞摩耶妙华光明无量诸神前后围绕住虚空中莲华法德身众神

　十方尽归命　　灭罪增净信　　愿生华藏海
　极乐净土中

　　○次胜缘化导法堂罗刹求友教化

　　经云时有守护菩萨(至)如梦如影求善知识。

　愿共诸众生　　往生华藏海　　极乐净土中南无善财童子求友教化守护菩萨法堂中一万罗刹眷属围绕住虚空中善眼罗刹王南无善财童子发菩提心参诣善知识所同入为等觉因文殊师利菩萨摩诃萨

　十方尽归命　　灭罪增净信　　愿生华藏海
　极乐净土中

　　次摩耶夫人知菩萨大愿智幻解脱法门

　　经云尔时善财受行其教(至)恋慕瞻仰却行而退。

　愿共诸众生　　往生华藏海　　极乐净土中南无贤劫千佛南无拘留孙佛南无拘那含牟尼佛南无迦叶佛南无释迦牟尼佛南无弥勒佛南无师子佛南无法幢佛南无善眼佛南无净华佛南无华德佛南无提舍佛南无弗沙佛南无善意佛南无金刚佛南无离垢佛南无月光佛南无持明佛南无名称佛南无金刚楯佛南无清净义佛南无绀身佛南无到彼岸佛南无宝𦦨山佛南无持炬佛南无莲华德佛南无名称佛南无无量功德佛南无最胜灯佛南无庄严身佛南无善威仪佛南无慈德佛南无无住佛南无大威光佛南无无边音佛南无胜怨敌佛南无离疑惑佛南无清净佛南无大光佛南无净心佛南无云德佛南无庄严顶髻佛南无树王佛南无宝珰佛南无海慧佛南无妙宝佛南无华冠佛南无满愿佛南无大自在佛南无妙德王佛南无最尊胜佛南无旃檀云佛南无绀眼佛南无胜慧佛南无观察慧佛南无炽盛王佛南无坚固慧佛南无自在名佛南无师子王佛南无自在佛南无最胜顶佛南无金刚智山佛南无妙德藏佛南无宝网严身佛南无善慧佛南无自在天佛南无大天王佛南无无依德佛南无善施佛南无𦦨慧佛南无水天佛南无得上味佛南无出生无上功德佛南无仙人侍卫佛南无随世语言佛南无功德自在幢佛南无光幢佛南无观身佛南无妙身佛南无香𦦨佛南无金刚宝严佛南无喜眼佛南无离欲佛南无高大身佛南无财天佛南无无上天佛南无顺寂灭佛南无智觉佛南无灭贪佛南无大𦦨王佛南无寂诸有佛南无毗舍佉天佛南无金刚山佛南无智𦦨德佛南无安隐佛南无师子出现佛南无圆满清净佛南无清净贤佛南无第一义佛南无百光明佛南无最增上佛

　十方尽归命　　灭罪增净信　　愿生华藏海
　极乐净土中

　　次不敬三宝罪忏悔

　　惟愿帝网无尽佛法僧宝毗卢遮那如来。普贤文殊海会圣众。世出世神。慈悲本愿。放大光明。照于法会。证盟护念。哀愍摄受。愿我及一切众生海。自从无始直至今时。不信佛法僧宝。不解三宝。是所归趣。帝网重重。一切罪业。发露忏悔。

　　夫三宝者。有现有像。以像表真。若于像处供养得获现佛之福。今末法之时。僧宝上首。若归于僧。即成总归三宝之福。乃至破戒僧。亦应归敬。何况持戒之僧。智度论云。佛法中出家法。第一难修。如阎浮呿提梵志问舍利弗。于佛法中。何者最难。舍利弗答曰。出家为难。又问出家何等难。答曰。出家乐法为难。既得乐法。复何者为难。修诸善法难。以是故应出家。复次若人出家时。魔王惊疑言。此人诸结使欲薄。必得涅槃。堕僧宝数中。复次佛法中出家人。虽破戒堕罪。罪毕得解脱。如郁钵罗华比丘尼本生经中说。佛在世时。此比丘尼。得六神通阿罗汉。入贵人舍。常赞出家法。语诸贵人妇女言。姊妹可出家。诸贵妇女言。我等少壮。容色盛美。持戒为难。或当破戒。比丘尼言。但出家。破戒便破。问言。破戒当堕地狱。云何可破。答言。堕地狱便堕。诸贵妇女皆笑之言。地狱受罪。云何可堕。比丘尼言。我自忆念本宿命时。作戏女。着种种衣服。而说旧语。或时着比丘尼衣。以为戏笑。以是因缘故。迦叶佛时。作比丘尼。自恃贵姓端正。心生憍慢。而破禁戒。破戒罪故。堕地狱受种种罪。受罪毕竟。值释迦牟尼佛出家。得六神通阿罗汉道。以是故知。出家受戒。虽复破戒。以戒因缘故。得阿罗汉道。若但作恶无戒因缘。不得道也。我乃昔时世世堕地狱。地狱出为恶人。恶人死还入地狱。都无所得。今以此证知。出家受戒。虽复破戒。以是因缘。可得道果。复次如佛在祇桓。有一醉婆罗门。来到佛所。求作比丘。佛敕阿难。与剃头着法衣。醉酒既醒。惊怪己身忽为比丘。即便走去。诸比丘问。佛何以听此醉婆罗门作比丘。佛言。此婆罗门。无量劫中。初无出家心。今因醉故暂发微心。以是因缘故。当出家得道。如是种种因缘。出家之利。功德无量。以是故白衣虽有五戒。不如出家。

　　又大悲经云。阿难。后当来世法灭之时。诸比丘等。于我法中。得出家已。手牵儿臂。而共游行。从酒家至酒家。于我法中。作非梵行。彼等虽为以酒因缘。于此贤劫。一切皆当得般涅槃。由此不应触犯。

　　大集经云。尔时一切诸天等神。而白佛言。世尊。若佛住世。或不住世。我等弃舍己事。拥护此法。若佛弟子四部之众。若能勇猛精进。受持如是等经。设复养育妻妾。积聚金银琉璃颇黎。田产城邑。童仆所使等。八种不净之物。我为此法故拥护于彼。诸恶鬼神。不令触恼。又言。剃发着袈裟。不持禁戒。国王大臣等。触恼毁谤鞭挞时。得几许罪。佛言。若人于万亿佛身出血。罪亦过彼。若有众生。为我出家。剃除须发。披服袈裟。设不持戒。彼等悉已为涅槃印之所印也。若复出家不持戒者。有以非法。而作恼乱。骂辱毁訾。以手刀杖。打缚所截。若夺衣钵。及夺种种资生具者。是人则坏三世诸佛真实报身。则挑一切人天眼目。是人为欲影没诸佛所有正法三宝种故。令诸人天不得利益。堕地狱故。为三恶道增长盈满故。罪报忏悔。

　　地藏十轮经云。大梵。若有依我而出家者。犯戒恶行。内怀腐败。如秽蜗螺。实非沙门。自称沙门。实非梵行。自称梵行。恒为种种烦恼所胜败坏倾覆。如是苾刍。虽破禁戒。造诸恶行。而为一切天龙。药叉。健达缚。阿素洛。揭路茶。紧捺洛。莫呼洛伽。人非人等。作善知识。示导无量功德伏藏。如是苾刍。虽非法器。而剃须发。披服袈裟。进止威仪。同诸贤圣。因见彼故。无量有情种种善根。皆得生长。又能开示无量有情。善趣生天涅槃正路。是故依我而出家者。若持戒。若破戒。若无戒。我尚不许转轮圣王。及余国王诸大臣等。依俗正法。以鞭杖等。捶拷其身。或闭牢狱。或复呵骂。或解肢节。或断其命。况依非法。大梵。如是破戒恶行苾刍。虽于我法毗奈耶中。名为死尸。而有出家戒德余势。譬如牛麝。身命𣧩后。虽是无识旁生死尸。而牛有黄。而麝有香。能为无量无边有情。作大饶益。破戒苾刍亦复如是。虽于我法毗奈耶中名为死尸。而有出家戒德余势。能为无量无边有情。作大饶益。大梵。譬如贾客入于大海。杀彼一类无量众生。挑取其目。与末达那果。和合捣簁。成眼宝药。若诸有情。盲冥无目。乃至胞胎而生盲者。持此宝药。涂彼眼中。所患皆除。得明净目。破戒苾刍。亦复如是。虽于我法毗奈耶中。名为死尸。而有出家威仪形相。能令无量无边有情。暂得见者尚获清净智慧法眼。况能为他宣说正法。大梵。譬如烧香。其质虽坏。而气芬馥熏他令香。破戒苾刍亦复如是。由破戒故。非良福田。虽恒昼夜信施所烧。身坏命𣧩堕三恶趣。而为无量无边有情。作大饶益。谓令皆得闻于生天涅槃香气。是故大梵。如是破戒恶行苾刍。一切白衣。皆应守护恭敬供养。我终不许诸在家者。以鞭杖等捶拷其身。或闭牢狱。或复呵骂。或解肢节。或断集命。我唯许彼清净僧众。于布萨时。或自恣时。驱摈令出。一切给施四方僧物饮食资具。不听受用。一切沙门毗奈耶事。皆令驱出。不得在众。而我不许加其鞭杖系缚断命。若毁犯禁戒。于毁犯者毁谤。乃至鞭打夺取藏物。如是诸罪。无量无边。今者末浊斗诤之时。应自悔责。罪报忏悔。

　　我等为无明所覆。不识毁谤三宝罪因。今遇道场。乃能觉知。归命毗卢遮那如来。及一切贤圣海众。烧香散华。毁谤三宝罪障。发露忏悔。不敢覆藏。由此因缘。我及法界众生海。毁谤三宝。一切重罪。愿皆清净。

　　次忏悔灭罪印咒

　　唵萨栗末(二合)巴(引)巴眉悉普怛[口*捺]曷捺末日嚩也莎曷(应诵三遍)

　百劫积其罪　　一念悉荡除　　如火焚枯草
　灭尽无有余

　我昔所造诸恶业　　皆由无始贪瞋痴
　从身语意之所生　　一切我今皆忏悔

　　忏悔已。至心归命礼本尊毗卢遮那佛。

　　○(白)众等听说经中无常偈

　自于微小险峻上　　亦不放逸而安住
　何况而于千由旬　　长时险崖堕落处
　定起今日不死想　　依安乐住不应理
　若我灭尽归无时　　决定来至不应疑

　　大方广佛华严经常遍礼忏仪卷第三十六
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第三十七

　　唐　兰山云严慈恩寺护法国师行沙门慧觉依经录

　　宋　苍山载光寺沙门普瑞补注

　　明　钦褒忠义忠尽四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第三十七晌

　　次等觉位中摩耶之子后百佛及十知识会

　　一切恭敬敬礼无尽三宝。

　　是诸众等人各胡跪。严持香华。如法供养。愿此供海云。遍满十方界。或施饮食及诸上味。或施车乘。或施衣服。或施华鬘杂香涂香床座房舍。及所住处。上妙灯烛。病缘汤药。宝器车乘。调良象马。以如是等诸供养具。常作供养。帝网重重。诸佛菩萨贤圣海众。受此供养云。以为光明台。广于无边界。无量无尽。愿作佛事。

　　供养已。一切恭敬。

　　次奉施宝错

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次供养总持

　　捺么啰得捺(二合)得啰(二合)也(引)也捺么末(重)遏斡供末日啰(二合)萨啰不啰(二合)麻㗚怛(二合)祢怛达遏怛也哑㗚曷(二合)碇萨灭屹三(二合)莫捺(重引)也怛涅达唵末𠷌啰(二合)末𠷌啰麻曷(引)末𠷌啰(二合)麻曷(引)碇拶末𠷌呤麻曷(引)眉㗚也(二合)末𠷌啰(二合)麻曷磨溺(重)即(舌腭)怛末𠷌哩(二合)磨曷磨溺慢伸当巴珊葛啰麻捺也末𠷌哩(二合)萨㗚末(二合)葛㗚麻(二合)哑斡啰捺(二腭)眉商[口*捺]捺末𠷌啰(二合)莎(引)曷(引)

　　梵音赞佛

　如来无所住　　普住一切刹　　一切土皆住
　一切处咸见　　佛随众生心　　普见一切身
　成道转法轮　　及以般涅槃　　一切法皆如
　诸佛境亦然　　乃至无一法　　如中无生灭

　　直言赞佛

　释迦无上尊　　具一切功德　　见者心清净
　回向大智慧　　如来大慈悲　　出现于世间
　普为诸群生　　转无上法轮　　如来无数劫
　勤苦为众生　　云何诸世间　　能报大师恩
　宁于无量劫　　受诸恶道苦　　终不舍如来
　而求于出离　　宁代诸众生　　备受一切苦
　终不舍于佛　　而求得安乐　　宁在诸恶趣
　恒得闻佛名　　不愿生善道　　暂时不闻佛
　宁生诸地狱　　一一无数劫　　终不远离佛
　而求出恶趣　　何故愿久住　　一切诸恶道
　以得见如来　　增长智慧故　　若得见于佛
　除灭一切苦　　能入诸如来　　大智之境界
　若得见于佛　　舍离一切障　　长养无尽福
　成就菩提道　　如来能永断　　一切众生疑
　随其心所乐　　普皆令满足南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹士中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住琰魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十𢌞向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中南无深自在佛南无大地王佛南无庄严王佛南无解脱佛南无妙音佛南无殊胜佛南无自在佛南无无上医王佛南无功德月佛南无无碍光佛南无功德聚佛南无月现佛南无日天佛南无出诸有佛南无勇猛名称佛南无光明门佛南无娑罗王佛南无最胜佛南无药王佛南无宝胜佛南无金刚慧佛南无无能胜佛南无无能映蔽佛南无众会王佛南无大名称佛南无敏持佛南无无量光佛南无大愿光佛南无法自在不虚佛南无不退地佛南无净天佛南无善天佛南无坚固苦行佛南无一切善友佛南无解脱音佛南无游戏王佛南无灭邪曲佛南无薝卜净光佛南无具众德佛南无最胜月佛南无执明炬佛南无殊妙身佛南无不可说佛南无最清净佛南无友安众生佛南无无量光佛南无无畏音佛南无水天德佛南无不动慧光佛南无华胜佛南无月𦦨佛南无不退慧佛南无离爱佛南无无著慧佛南无集功德蕴佛南无灭恶趣佛南无普散华佛南无师子吼佛南无第一义佛南无无碍见佛南无破他军佛南无不著相佛南无离分别海佛南无端严海佛南无须弥山佛南无无著智佛南无无边座佛南无清净住佛南无随师行佛南无最上施佛南无常月佛南无饶益王佛南无不动聚佛南无普摄受佛南无饶益慧佛南无持寿佛南无无灭佛南无具足名称佛南无大威力佛南无种种色相佛南无无相慧佛南无不动天佛南无妙德难思佛南无满月佛南无解脱月佛南无无上王佛南无希有身佛南无梵供养佛南无不瞬佛南无顺先古佛南无最上业佛南无顺法智佛南无无胜天佛南无不思议功德光佛南无随法行佛南无无量贤佛南无普随自在佛南无最尊天佛南无楼至佛南无净光劫须弥德世界离垢幢佛南无于此道场复曾供养十那由他诸佛

　　次摩耶夫人南无此道场得菩萨大愿智幻解脱门诸眷属围绕摩耶夫人

　十方尽归命　　灭罪增净信　　愿生华藏海
　极乐净土中

　　第一天主光天女无碍念清净庄严解脱法门

　　经云尔时善财童子(至)绕无数匝辞退而去。

　愿共诸众生　　往生华藏海　　极乐净土中

　　次天主光女所供养佛南无青莲华劫中殑伽沙数一切诸佛南无善地劫中十恒河沙数一切诸佛南无妙德劫中一佛世界微尘数一切诸佛南无无所得劫中八十四亿百千那由他一切诸佛南无善光劫中阎浮提微尘数一切诸佛南无无量光劫中二十恒河沙数一切诸佛南无最胜德劫中一恒河沙数一切诸佛南无善悲劫中八十恒河沙数一切诸佛南无胜游劫中六十恒河沙数一切诸佛南无又妙月劫中七十恒河沙数一切诸佛

　　次天主光天女南无如此世界三十三天中得菩萨无碍念清净庄严解脱门第一幻智念力善友天主光天女

　十方尽归命　　灭罪增净信　　愿生华藏海
　极乐净土中

　　第二教示幻智者遍友童子及第三善知众艺童子等解脱法门

　　经云尔时善财童子(至)绕无数匝恋仰辞去。

　愿共诸众生　　往生华藏海　　极乐净土中南无迦毗罗城第二教示幻智知识为师遍友童子南无如是等此道场中得菩萨善知众艺能知字母知识悉知众行童子

　十方尽归命　　灭罪增净信　　愿生华藏海
　极乐净土中

　　第四贤胜优婆夷无依处道场解脱法门

　　经云尔时善财童子(至)恋慕瞻仰辞退南行。

　愿共诸众生　　往生华藏海　　极乐净土中南无此摩揭提国婆呾那城中得菩萨无依处道场解脱门既自开解复为人说第四幻智无依善友贤胜优婆夷

　十方尽归命　　灭罪增净信　　愿生华藏海
　极乐净土中

　　第五坚固解脱长者无著念清净庄严解脱法门

　　经云尔时善财童子(至)绕无数匝辞退而行。

　愿共诸众生　　往生华藏海　　极乐净土中南无南方沃田城中得无著念清净庄严解脱门第五幻智无著念善友坚固解脱长者

　十方尽归命　　灭罪增净信　　愿生华藏海
　极乐净土中

　　第六妙月长者净智光明解脱法门

　　经云尔时善财童子(至)绕无数匝恋仰辞去。

　愿共诸众生　　往生华藏海　　极乐净土中南无此菩提场城中得自在光明解脱法门第六幻智智光善友妙月长者

　十方尽归命　　灭罪增净信　　愿生华藏海
　极乐净土中

　　第七无胜军无尽相见无量佛解脱法门

　　经云尔时善财童子(至)绕无数匝恋仰辞去。

　愿共诸众生　　往生华藏海　　极乐净土中南无此南方有出生城中正得菩萨见无量佛无尽相解脱门第七幻智无尽相善友无胜军长者

　十方尽归命　　灭罪增净信　　愿生华藏海
　极乐净土中

　　第八最寂静婆罗门诚愿语解脱法门

　　经云尔时善财童子(至)绕无数匝恋仰而去。

　愿共诸众生　　往生华藏海　　极乐净土中南无此南方法聚落中得菩萨不退转解脱门第八幻智诚愿语善友最寂静婆罗门

　十方尽归命　　灭罪增净信　　愿生华藏海
　极乐净土中

　　第九德生童子及第十有德童女等幻住解脱法门

　　经云尔时善财童子(至)殷勤瞻仰辞退而去。

　愿共诸众生　　往生华藏海　　极乐净土中南无南方妙意华门城中得菩萨之幻住解脱第九幻智归幻门善友德生童子南无南方妙意华门城中得菩萨幻住解脱第十幻智归幻门善友有德童女南无圆器上根百城求法一生之内菩萨行圆为末世顿门修证轨范善财菩萨摩诃萨

　十方尽归命　　灭罪增净信　　愿生华藏海
　极乐净土中

　　次理事二种忏悔

　　惟愿帝网无尽佛法僧宝毗卢遮那如来。普贤文殊海会圣众。世出世神。慈悲本愿。放大光明。照于法会。证盟护念。哀愍摄受。愿我及一切众生海。自从无始直至今时。业海无尽。帝网重重。不解理事之忏门。有情造罪而受苦。发露忏悔。

　　本生心地观经云。

　于诸众生起大悲　　应受如来三聚戒
　若欲如法受戒者　　应当忏罪令消灭
　起罪之因有十缘　　身三口四及意三
　生死无始罪无穷　　烦恼大海深无底
　业障峻极如须弥　　造业由因二种起
　所谓现行及种子　　藏识持缘一切种
　如影随形不离身　　一切时中障圣道
　近障人天妙乐果　　远障无上大菩提
　在家能招烦恼因　　出家亦破清净戒
　若能如法忏悔者　　所有烦恼悉皆除
　犹如劫火坏世间　　烧尽须弥并巨海
　忏悔能烧烦恼薪　　忏悔能往生天路
　忏悔能得四禅乐　　忏悔雨宝摩尼珠
　忏悔能延金刚寿　　忏悔能入常乐宫
　忏悔能出三界狱　　忏悔能开菩提华
　忏悔见佛大圆镜　　忏悔能至于宝所
　若能如法忏悔者　　当依二种观门修
　一者观事灭罪门　　二者观理灭罪门
　观事灭罪有其三　　上中下根为三品
　若有上根求净戒　　发大情进心无退
　悲泪泣血常精恳　　哀感遍身皆血现
　系念十方三宝所　　并余六道诸众生
　长跪合掌心不乱　　发露洗心求忏悔
　惟愿十方三世佛　　以大慈悲哀愍我
　我处轮回无所依　　生死长夜常不觉
　我在凡夫具诸缚　　狂心颠倒遍攀缘
　我处三界火宅中　　妄染六尘无救护
　我生贫穷下贱家　　不得自在常受苦
　我生邪见父母家　　造罪依于恶眷属
　惟愿诸佛大慈尊　　哀愍护念如一子
　一忏不复造诸罪　　三世如来当证盟
　如是勇猛忏悔者　　名为上品求净戒
　若有中根求戒者　　一心勇猛忏诸罪
　涕泪交横不觉知　　遍身流汗哀求佛
　发露无始生死业　　愿大悲水洗尘劳
　涤除业障净六根　　施我菩萨三聚戒
　我愿坚持不退转　　精修度脱苦众生
　自未得度先度他　　尽未来际常无断
　如是精勤勇猛者　　不惜身命求菩提
　能感三宝灵异相　　是名中品大忏悔
　若有下根求净戒　　发起无上菩提心
　涕泪悲泣身毛坚　　于我造罪深惭愧
　对于十方三宝所　　及以六道众生前
　至诚发露无始来　　所有恼乱诸众生
　起于无碍大悲心　　不惜身命忏三业
　已作之罪皆发露　　未作之恶更不造
　如是三品忏诸罪　　皆名第一清净戒
　以惭愧水洗尘劳　　身心俱为清净器
　诸善男子汝当知　　已说净观诸忏悔
　于其理事无差别　　但以根缘应不同
　若于修习观正理　　远离一切诸散乱
　着新净衣加趺坐　　摄心正念离诸缘
　常观诸佛妙法身　　体性如空不可得
　一切诸罪性皆如　　颠倒因缘妄心起
　如是罪相本来空　　三世之中无所得
　非内非外非中间　　性相如如俱不动
　真如妙理绝名言　　惟有圣智能通达
　非有非无非有无　　非不有无离名相
　周遍法界无生灭　　诸佛本来同一体
　惟愿诸佛垂加护　　能灭一切颠倒心
　愿我早悟真性源　　速证如来无上道
　若有净信善男子　　日夜能观妙理空
　一切罪障自消除　　是名最上持净戒
　若人观知实相空　　能灭一切诸重障
　犹如大风吹猛火　　能烧无量诸草木
　诸善男子真实观　　名为诸佛秘要门
　若欲为他广分别　　无智人中勿宣说
　一切凡愚众生类　　闻必生疑心不信
　若有智者生信解　　念念观察悟真如
　十方诸佛皆现前　　菩提妙果自然证
　善男子等我灭后　　未来世中净信者
　于二观门常忏悔　　当受菩萨三聚戒

　　次忏悔灭罪印咒

　　唵萨栗末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念悉荡除　　如火焚枯草
　灭尽无有余

　我昔所造诸恶业　　皆由无始贪瞋痴
　从身语意之所生　　一切我今皆忏悔

　　忏悔已。至心归命礼本尊毗卢遮那佛。

　　○(白)众等听说经中无常偈

　此身念念变　　乐念念无常　　着欲诸人天
　无眼故不见　　从爱至深处　　恒常受行乐
　若死生来至　　不能到乐处　　不知生死者
　生见不生怖　　彼后欲死时　　于此业方悔

　　大方广佛华严经海印道场十重行愿常遍礼忏仪卷第三十七
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第三十八

　　唐　兰山云岩慈恩寺护法国师一行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第三十八晌

　　次等觉位中摄德成因弥勒菩萨会

　　一切恭敬敬礼无尽三宝。

　　是诸众等人各胡跪。严持香华。如法供养。愿此供海云。遍满十方界。竖百万亿宝幢。悬百万亿宝幡。垂百万亿宝缯带。然百万亿宝香炉。布百万亿宝鬘。持百万亿宝扇。执百万亿宝拂。悬百万亿宝铃网。微风吹动出妙音声。百万亿宝栏楯。周匝围绕。百万亿宝多罗树。次第行列。百万亿妙宝窗牖。绮丽庄严。百万亿宝树。周匝垂荫。百万亿宝楼阁。延袤绮饰。百万亿宝门。垂布璎珞。百万亿金铃。出妙音声。百万亿吉祥相璎珞。严净垂下。以如是等诸供养具。常作供养。帝网重重。诸佛菩萨贤圣海众。受此供养云。以为光明台。广于无边界无量无尽。愿作佛事。

　　供养已。一切恭敬。

　　次奉施宝错咒

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次运心供养咒(以二手金刚合掌置于顶上应诵此咒)

　　唵萨㗚末(二合)㗚达(二合)眉呜能遏(二合)碇(切［声］)悉癹啰兮慢(引)遏遏捺竿莎(引)诃

　　梵音赞佛

　法身同虚空　　无碍无差别　　色形如影像
　种种众相现　　影像无方所　　如空无体性
　智慧广大人　　了达其平等　　能于诸佛身
　安住智所行　　速入如来地　　普摄于法界

　　直言赞佛

　雪山有药王　　名为无尽根　　能生一切树
　根茎叶华实　　佛智亦如是　　如来种中生
　既得菩提已　　复生菩萨行　　如人把干草
　置之于劫烧　　金刚犹洞然　　此无不烧理
　三世劫与刹　　及其中众生　　彼草容不烧
　此佛无不知　　有风名散坏　　能坏于大千
　若无别风止　　坏及无量界　　大智风亦尔
　灭诸菩萨惑　　别有善巧风　　令住如来地
　如有大经卷　　量等三千界　　在于一尘内
　一切尘悉然　　有一聪慧人　　净眼悉明见
　破尘出经卷　　普饶益众生　　佛智亦如是
　遍在众生心　　妄想之所缠　　不觉亦不知
　诸佛大慈悲　　令其除妄想　　如是乃出现
　饶益诸菩萨南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住琰魔罗界地藏王菩萨摩诃萨南无十方三世尽虚空界微尘刹士中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　第三会摄德成因解脱法门

　　经云尔时善财童子(至)彼大功德尊愿速还瞻觐。

　　摄德成因之余

　　经云尔时善财童子(至)学已成就无量功德。

　愿共诸众生　　往生华藏海　　极乐净土中

　　　　　摄德成因之余

　　经云尔时善财童子(至)殷勤瞻仰辞退而去。

　愿共诸众生　　往生华藏海　　极乐净土中南无南方海岸国大庄严园毗卢遮那庄严藏广大楼阁中得入三世一切境界内不忘念智庄严藏解脱门弥勒菩萨摩诃萨南无般若中生具甚深智见真实法为诸佛母善巧智圆通达解脱普贤行满作菩萨师因位究竟照了本心文殊师利菩萨摩诃萨南无圆器上根百城求法一生之内菩萨行圆为末世顿门修证轨范善财菩萨摩诃萨

　十方尽归命　　灭罪增净信　　愿生华藏海
　极乐净土中

　　次六根罪忏悔

　　惟愿帝网无尽佛法僧宝毗卢遮那如来。普贤文殊海会圣众。世出世神。慈悲本愿。放大光明。照于法会。证盟护念。哀愍摄受。愿我及一切众生海。自从无始直至今时。业海无尽。帝网重重。六根罪业。发露忏悔。观普贤行法经云。汝今应当于诸佛前。发露先罪。至诚忏悔。于无量世眼根因缘。贪着诸色。以着色故。贪爱诸尘。以爱尘故。受女人身。世世生处。惑着诸色。色坏汝眼。为恩爱奴。故色使汝经历三界。为此弊使盲无所见。复作是言。我今所忏眼根重罪。障蔽秽浊。盲无所见。愿佛大慈哀愍覆护。普贤菩萨。乘大法船。普度一切十方无量诸菩萨伴。惟愿慈哀。听我悔过眼根不善恶业障法。发露忏悔。

　　普贤复言。汝于多劫耳根因缘。随逐外声。闻妙音时。心生惑着。闻恶声时。起百八种烦恼贼害。如此恶耳。报得恶事。恒闻恶声。生诸攀缘。颠倒听故。多堕恶道边地邪见不闻法处。汝应自当说己过恶。忏悔诸罪。我从多劫乃至今身。耳根因缘。闻声惑着。如胶着草。闻恶声时。起烦恼毒。处处惑着。无暂停时。坐此窍声。劳我神识。坠堕三涂。今始觉知。向诸世尊。发露忏悔。

　　普贤菩萨。复更为说忏悔之法。汝于前世无量劫中。以贪香故。分别诸识。处处贪着。堕落生死。汝今应当观大乘因。大乘因者。诸法实相。既忏悔已。而作是言。我于先世无量劫时。贪香味触。造作众恶。以是因缘。无量世来。恒受地狱饿鬼畜生边地邪见诸不善身。如此恶业。今日发露。归向诸佛正法之王。说罪忏悔。

　　又汝当自说舌根所作不善恶业。此舌根者。动恶业相。妄言绮语恶口两舌。诽谤佛语。赞叹邪见。说无益语。如是众多诸杂恶业。构斗坏乱。法说非法。如是众罪。今悉忏悔。此舌过患。无量无边。诸恶业㓨。从舌根出。断正法轮。从此舌起。如此恶舌断功德种。于非义中。多端强说。赞叹邪见。如火益薪。犹如猛火。伤害众生。如饮毒者。无疮疣死。如此罪报恶邪不善。当堕恶道。百劫千劫。以妄语故。堕大地狱。我今归向南无诸佛。发露黑恶。诚心忏悔。

　　又汝今应当身心忏悔。身者杀盗淫。心者念诸不善。造十恶业。及五无间。犹如猿猴。亦如黐胶。处处贪着。遍至一切六情根中。此六根业。枝条华叶。悉满三界二十五有一切生处。亦能增长无明老死十二苦事。八邪八难。无不经历。我今应当忏悔如是恶不善业。十方诸佛。说忏悔法。菩萨所行。不断结使。不住使海。观心无心。从颠倒想起。如此想心从妄想起。如空中风无依止处。如是法相。不生不没。何者是罪。何者是福。我心自空。罪福无主。一切诸法皆亦如是。无住无坏。如是忏悔。观心无心法。不住法中。诸法解脱。灭谛寂静。如是想者。名大忏悔。

　一切业障海　　皆从妄想生　　若欲忏悔者
　端坐念实相　　众罪如霜露　　慧日能消除
　是故应至心　　勤忏六根罪

　　又古德颂云。

　障蔽普眼功德者　　皆由无始眼界故
　以于色处起憎爱　　今三宝处诚忏悔
　不闻如来正法者　　皆由无始耳界故
　以于音声而迷执　　今三宝处诚忏悔
　不熏戒定慧香者　　皆由无始鼻界故
　以于诸香而执着　　今三宝处诚忏悔
　不能流传正法者　　皆由无始舌界故
　以爱乐尝诸恶味　　今三宝处诚忏悔
　不证法身功德者　　皆由无始身界故
　以造种种诸罪𠎝　　今三宝处诚忏悔
　不了正见心眼者　　皆由无始意界故
　以起贪嗔邪见罪　　今三宝处诚忏悔

　　次忏悔灭罪印咒

　　唵萨栗末(二合)巴(引)巴眉悉普怛[口*捺]曷捺末日罗也莎曷(应诵三遍)

　百劫积集罪　　一念悉荡除　　如火焚枯草
　灭尽无有余

　我昔所造诸恶业　　皆由无始贪瞋痴
　从身语意之所生　　一切我今皆忏悔

　　忏悔已。至心归命礼本尊毗卢遮那佛。

　　○(白)众等听说经中无常偈

　若人不观心　　常受行欲乐　　长夜久时睡
　苦恼不曾减　　痴故乐受乐　　不觉知苦恼
　后得衰恼时　　乃知得何果　　欲初似贤善
　不觉甚为恶　　此为地狱使　　专行不饶益
　盲者信此欲　　智眼者则离　　如险岸相似
　如是堕地狱　　谨慎第一友　　常能作利益
　放逸第一怨　　故应近善友　　欲遍一切身
　如第一严毒　　恶道第一道　　所谓放逸是

　　大方广佛华严经海印道场十重行愿常遍礼忏仪卷第三十八
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第三十九

　　唐　兰山云岩慈恩寺护法国师行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第三十九晌

　　次等觉会中智照无二文殊菩萨会

　　一切恭敬敬礼无尽三宝。

　　是诸众等人各胡跪。严持香华。如法供养。愿此供海云遍满十方界。无等香香王。毗头萨利多香香王。此香形相。犹如水滴。无越胜香香王。种种觉悟香香王。阿卢吒斡底香香王。其香赤色。犹如赫日。从树中出。是汁香也。身心随乐出香香王。随时坚细。旃檀香香王。现境像坚固旃檀香香王。梵语乌洛迦萨罗香。坚黑沉水香香王。诸根不动香香王。一一香中。出无量香。遍至十方一切法界一切诸佛众会道场中。变为种种妙香。宫殿香。垣墙香。重阁香。栏槛香。却敌香。帐门香。户牖香。半月香。罗网香。形像香。圆光香。庄严具香。光明香。云雨香。幢香。帐香。幡香。盖香。十方一切法界中。周遍庄严。处处充满。而为供养。以此供养善根。回向三处。一永离一切贫穷困苦。二常见诸佛菩萨。三恒闻诸佛正法。以如是等诸供养具。常作供养。帝网重重诸佛菩萨贤圣海众。受此供养云。以为光明台。广于无边界无量无尽。愿作佛事。

　　供养已。一切恭敬。

　　次奉施宝错咒

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次不空摩尼印咒

　　唵哑么遏布[口*(椔-田+夕)]麻祢巴能麻末𠷌呤怛达遏怛眉浪鸡碇萨慢怛不啰萨啰吽

　　梵音赞佛

　佛身等刹尘　　普雨于法雨　　无生无差别
　现一切世间　　三世一切刹　　所有众导师
　种种名号殊　　为说皆令见　　过未及现在
　一切诸如来　　所转妙法轮　　此会皆得闻

　　直言赞佛

　如来始坐道场时　　一切大地皆摇动
　十方世界悉蒙光　　六趣众生咸离苦
　佛现无量种种身　　转于清净妙法轮
　乃至三世一切劫　　求其边际不可得
　宝座高广最无等　　遍满十方无量界
　以种种妙相庄严　　佛住彼土难思议
　或于无量诸世界　　示现出家成佛道
　乃至最后般涅槃　　分布其身起塔庙
　如是种种无边行　　导师演说佛所在
　世尊所有大功德　　誓愿修行悉令尽
　以彼善根回向时　　住于如是方便法
　如是修习菩提行　　其心毕竟无厌怠南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹士中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住琰魔罗界地藏王菩萨摩诃萨南无十方三世尽虚空界微尘刹士中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　第四会智照二相解脱法门

　　经云尔时善财童子(至)受行其教无有违逆。

　愿共诸众生　　往生华藏海　　极乐净土中南无普门国中苏摩那城一百一十由旬外文殊师利菩萨摩诃萨南无智满究竟三千世界微尘数诸善知识一切海众南无圆器上根百城求法一生之内菩萨行圆为末世顿门修证轨范善财菩萨摩诃萨

　十方尽归命　　灭罪增净信　　愿生华藏海
　极乐净土中

　　次不报四恩忏悔

　　惟愿帝网无尽佛法僧宝毗卢遮那如来。普贤文殊海会圣众。世出世神。慈悲本愿。放大光明。照于法会。证盟护念。哀愍摄受。愿我及一切众生海。自从无始直至今时。无明盖覆。不知恩德。不能报恩。一切罪障。发露忏悔。

　　心地观经云。尔时佛告五百长者言。善男子。世间之恩。有其四种。一父母恩。二众生恩。三国王恩。四三宝恩。如是四恩。一切众生。平等荷负。

　　善男子。父母恩者。父有慈恩。母有悲恩。母悲恩者。若我住世。于一劫中。说不能尽。我今为汝宣说少分。假使有人为福德故。恭敬供养一百净行大婆罗门。一百五通诸大神仙。一百善友。安置七宝上妙堂内。以百千种上妙珍膳。垂诸璎珞。众宝衣服。旃檀沉香。立诸房舍。百宝庄严。床卧敷具。疗治众病百种汤药。一心供养。满百千劫。不如一念住孝顺心。以微少物色养悲母。随所供侍。比前功德。百千万分。不可较量。世间悲母。念子无比。思及未形。始自受胎。经于十月。行住坐卧。受诸苦恼。非口所宣。虽得欲乐饮食衣服。而不生爱。忧念之心。恒无休息。但自思惟。将欲生产。渐受诸苦。昼夜愁恼。若产难时。如百千刃竞来屠割。遂致无常。若无苦恼。诸亲眷属。喜乐无尽。犹如贫女得如意珠。其子发声。如闻音乐。以母胸臆而为寝处。左右膝上。常为游履。于胸臆中。出甘露泉。长养之恩。弥于普天。怜愍之恩。广大无比。世间所高莫过山岳。悲母之恩。逾于须弥。世间之重大地为先。悲母之恩。亦过于彼。若有男女。背恩不顺。令其父母生怨念心。母发恶言。子即随堕。或在地狱饿鬼畜生。世间之疾莫过猛风。怨念之征。复速于彼。一切如来金刚天等。及五通仙。不能救护。若善男子善女人。依悲母教。承顺无违。诸天护念。福乐无尽。如是男女。即名尊贵天人种类。或是菩萨。为度众生。现为男女。饶益父母。若善男子善女人。为报母恩。经于一劫。每日三时。割自身肉。以养父母。而未能报一日之恩。所以者何。一切男女。处于胎中。口吮乳根。饮啖母血。及出胎已。幼稚之前。所饮母乳。百八十斛。母得上味。皆与其子。珍妙衣服。亦复如是。愚痴鄙陋。情爱无二。昔有女人。远游他国。抱所生子。渡殑伽河。其水瀑涨。力不能前。爱念不舍。母子俱没。以是慈心善根力故。即得上生色究竟天。作大梵王。以是因缘。母有十德。一名大地。于母胎中为所依故。二名能生。经历众苦而能生故。三名能正。恒以母手理五根故。四名养育。随四时宜能长养故。五名智者。能以方便生智慧故。六名庄严。以妙璎珞而严饰故。七名安隐。以母怀抱为止息故。八名教授。善巧方便导引子故。九名教诫。以善言辞离众恶故。十名与业。能以家业付嘱子故。善男子。于诸世间。何者最富。何者最贫。悲母在堂。名之为富。悲母不在。名之为贫。悲母在时。名为日中。悲母死时。名为日没。悲母在时。名为月明。悲母亡时。名为暗夜。是故汝等勤加修习。孝养父母。若人供佛。福等无异。应当如是报父母恩。又经云。承侍父母之福。与承侍一生补处菩萨福德齐等。若人承侍五百罗汉。不如承侍生身父母。由是父母恩重故。佛担父棺。三千震动。知父母恩重故。佛灭虽三重氎褁。母来复起问讯。此皆为不孝众生。而示迹矣。是以我等自多劫来。或父母处弃于孝行礼仪。杀害打骂。呵责说过。三业错失。六根违礼。造罪无量。今皆忏悔。

　　次众生恩者。即无始来一切众生。轮转五道。经百千劫。于多生中。互为父母。以互为父母故。一切男子。即是慈父。一切女人。即是悲母。昔生生中。有大悲故。犹如现在父母之恩等无差别。如是昔恩。犹未能报。或因妄业生诸违顺。以执着故。反为其怨。何以故。无明覆障宿住智明。不了前生曾为父母。所可报恩。互为饶益。无饶益者。名为不孝。以是因缘。诸众生类。于一切时。亦有大恩。实为难报。如是之事。名众生恩。行愿经云。尽法界虚空界。十方刹海。所有众生。种种差别。所谓卵生胎生湿生化生。或有依于地水火风而生住者。或有依空及诸草木而生住者。种种生类。种种色身。种种形状。种种相貌。种种寿量。种种族类。种种名号。种种心性。种种知见。种种欲乐。种种意行。种种威仪。种种衣服。种种饮食。处于种种村营聚落城邑宫殿。乃至一切天龙八部人非人等。无足二足。四足多足。有色无色。有想无想。非有想非无想。如是等类。我皆于彼随顺而转。种种承事。种种供养。如敬父母。如奉师长及阿罗汉。乃至如来等无有异。于诸病苦。为作良医。于失道者。示其正路。于暗夜中。为作光明。于贫穷者。令得伏藏。菩萨如是平等。饶益一切众生。何以故。菩萨若能随顺众生。则为随顺供养诸佛。若于众生。尊重承事。则为尊重承事如来。若令众生生欢喜者。则令一切如来欢喜。何以故。诸佛如来。以大悲心而为体故。因于众生。而起大悲。因于大悲。生菩提心。因菩提心。成等正觉。譬如旷野沙碛之中。有大树王。若根得水。枝叶华果。悉皆繁茂。生死旷野菩提树王亦复如是。一切众生而为树根。诸佛菩萨而为华果。以大悲水。饶益众生。则能成就诸佛菩萨智慧华果。何以故。若诸菩萨。以大悲水。饶益众生。则能成就阿耨多罗三藐三菩提故。是故菩提属于众生。若无众生。一切菩萨。终不能成无上正觉。善男子。汝于此义。应如是解。以于众生心平等故。则能成就圆满大悲。以大悲心随众生故。则能成就供养如来一切众生。愿令众生。常得安乐。无诸病苦。若行恶法。皆悉不成。所修善业。皆悉成就。关闭一切诸恶趣门。开示人天涅槃正路。若诸众生。因其积集诸恶业故。所感一切极重苦果。我皆代受。令彼众生。悉得解脱。又首楞严经云。一切众生。从无始来。种种颠倒。业种自然。如恶叉聚。诸修行人。不能得成无上菩提。乃至别成声闻缘觉。及成外道诸天魔王。及魔眷属。皆由不知二种根本。错乱修习。犹如煮沙。欲成嘉馔。纵经尘劫。终不能得。云何二种。阿难。一者无始生死根本。则汝今者与诸众生。用攀缘心。为自性者。二者无始菩提涅槃元清净体。则汝今者识精元明。能生诸缘。缘所遗者。由诸众生。遗此本明。虽终日行。而不自觉。枉入诸趣。若和合者。同于变化。终始相成。生灭相续。生死死生。生生死死。如旋火轮。未有休息。彼一切众生者。今我及汝处有大恩故。因何不报。是故我等。自从无始。无明障覆。于诸众生。不知报恩。今皆忏悔。

　　国王恩者。福德最胜。虽生人间。得自在故。三十三天诸天子等。恒与其力常护持故。于其国界山河大地。尽大海际。属于国王。一人福德。胜过一切众生福故。是大圣王。以正法化。能使众生。悉皆安乐。譬如世间一切堂殿。柱为根本。人民丰乐。王为根本。依王有故。亦如梵王。能生万物。圣王能生治国之法。利众生故。如日天子。能照世间。圣王亦能观察天下人安乐故。王失正治。人无所依。若以正化。八大恐怖。不入其国。所谓他国侵逼。自界叛逆。恶鬼疾病。国土讥馑。非时风雨。过时风雨。日月薄蚀。星宿变怪。人王正化。利益人民。如是八难。不能侵故。譬如长者唯有一子。爱念无比。怜愍饶益。常与安乐。昼夜不舍。国大圣王亦复如是。等示群生。如同一子。拥护之心。昼夜无舍。如是人王。令修十善。名福德主。若不令修。名非福主。所以者何。若王国内。一人修善。其所得福。皆为七分。造善之人。得其五分。于彼国王。常获二分。善因王修。同福利故。造十恶业。亦复如是。同其事故。一切国内。田地园林所生之物。皆为七分。亦复如是。若有人王。成就正见。如法化世。名为天王。以天善法。化世间故。诸天善人。及护世王。常来加护。守王宫故。虽处人间。修行天业。赏罚之心。无遍党故。一切圣王法皆如是。如是圣主。名正法王。以是因缘。成就十德。一名能照。以智慧眼。照世间故。二名庄严。以大福智。庄严国故。三名与乐。以大安乐。与人民故。四名伏怨。一切怨敌。自然伏故。五名离怖。能却八难。离恐怖故。六名任贤。集诸贤人。评国事故。七名法本。万姓安住。依国王故。八名持世。以天王法。持世间故。九名业主。善恶诸业。属国王故。十名人主。一切人民。王为主故。一切国土。以先世福。成就如是十种胜德。大梵天王。及忉利天。常助人王。受胜妙乐。诸罗刹王。及诸神等。虽不现身。潜来卫护王及眷属。王见人民。造诸不善。不能制止。诸天神等。悉皆远离。若见修善。欢喜赞叹。尽皆唱言。我之圣王。龙天喜悦。澍甘露雨。五谷成熟。人民丰乐。若不亲近诸恶人等。普利世间。咸从正化。如意宝珠。必现王国。于王邻国。咸来归伏。人与非人。无不称叹。若有恶人。于国王内。而生逆心。于须臾顷。如是之人。福自衰灭。命终当堕地狱之中。经历畜生。备受诸苦。所以者何。由于圣王不知恩故。起诸恶逆。得如是报。若有人民。能行善心。敬重人王。尊重如佛。是人现世。安隐丰乐。所有愿求。无不称心。所以者何。一切国王。于过去时。曾授如来清净禁戒。常为人王。安隐快乐。以是因缘。违顺果报。皆如谷响。圣主恩德。广大如是。又普贤行愿经云。诸天龙王。三年不降雨。饥馑来时。一国庶民尽死。若一时无国王者。互相杀戮。由是我等从无始劫来无明覆故。不知国王恩。造种种违逆之罪。今皆忏悔。

　　次三宝恩者。名不思议。利乐众生。无有休息。是诸佛身。真善无漏。无数大劫。修因所证。三有业报。永尽无余。功德宝山。巍巍无比。一切有情所不能知。福德甚深。犹如大海。智慧无碍。等于虚空。神通变化。充满世间。光明遍照十方三世。一切众生。烦恼业障。都不觉知。沉沦苦海。生死无穷。三宝出世。作大船师。能截爱流。超升彼岸。诸有智者。悉能瞻仰。善男子等。唯一佛宝。具三种身。一自性身。二受用身。三变化身。第一佛身。有大断德。二空所显。一切诸佛。悉皆平等。第二佛身。有大智德。真常无漏。一切诸佛。悉皆同意。第三佛身。有大恩德。定通变现。一切诸佛。悉皆同事。善男子。其自性身。无始无终。离一切相。绝诸戏论。周圆无际。凝然常住。其受用身。有二种相。一自受用。二他受用。自受用身。三僧祗劫所修万行。利益安乐诸众生已。十地满心。运身直往色究竟天。出过三界净妙国土。坐无数量大宝莲华。而不可说。海会菩萨。前后围绕。以无垢缯。系于顶上。供养恭敬。尊重赞叹。如是名为后报利益。尔时菩萨。入金刚定。断除一切微细所知诸烦恼障。证得阿耨多罗三藐三菩提。如是妙果。名现利益。是真报身。有始无终。寿欲劫数。无有限量。初成正觉。穷未来际。诸根相好。遍周法界。四智圆满。是真报身受用法乐。一大圆镜智。转异熟识。得此智慧。如大圆镜。现诸色像。如是如来镜智之中。能现众生。诸善恶业。以是因缘。此智名为大圆镜智。依大悲故恒缘众生。依大智故。常如法性。双观真俗。无有间断。常能执持无漏根身。一切功德。为所依止。二平等性智。转我见识。得此智慧。是以能证自佗平等无二我性。如是名为平等性智。三妙观察智。转分别识。得此智慧。能观诸法自相共相。于众会前。说诸妙法。能令众生得不退转。以是名为妙观察智。四成所作智。转五种识。得此智慧。能现一切种种化身。令诸众生成熟善业。以是因缘。名为成所作智。如是四智而为上首。具足八万四千智门。如是一切诸功德法。名为如来自受用身。诸善男子。二者如来他受用身。具足八万四千相好。居真净土。说一乘法。令诸菩萨。受用大乘微妙法乐。一切如来。为化十地诸菩萨众。现于十种他受用身。第一佛身。坐百叶莲华。为初地菩萨。说百法明门。菩萨悟已。起大神通变化。满于百佛世界。利益安乐无数众生。第二佛身。坐千叶莲华。为二地菩萨。说千法明门。菩萨悟已。起大神通变化。满于千佛世界。利益安乐无量众生。第三佛身。坐万叶莲华。为三地菩萨。说万法明门。菩萨悟已。起大神通变化。满于万佛国土。利益安乐无数众生。如是如来渐渐增长。乃至十地他受用身。坐不可说妙宝莲华。为十地菩萨。说不可说诸法明门。菩萨悟已。起大神通变化。满于不可说佛微妙国土。利益安乐不可宣说不可宣说无量无边种类众生。如是大小诸化佛身。各各具足三十二相八十种好。为诸资粮及四善根诸菩萨等。二乘凡夫。随宜为说三乘妙法。为诸菩萨。说应六波罗蜜。令得阿耨多罗三藐三菩提。究竟佛慧。为求辟支佛者。说应十二因缘法。为求声闻者。说应四谛法。度生老病死。究竟涅槃。为余众生。说人天教。令得人天安乐妙果。诸如来等大小化佛。皆悉名为佛变化身。善男子。如是二种应化身佛。虽现灭度。而此佛身相续常住。诸善男子。如一佛实。有如是等无量无边不可思议利乐众生广大恩德。以是因缘。名为如来应正遍知明行圆满善逝世间解无上士调御丈夫天人师佛世尊。善男子。一佛宝中。具足六种微妙功德。一者无上大功德田。二者无上有大恩德。三者无足二足及以多足众生中尊。四者极难值遇如优昙华。五者独一出现三千大千世界。六者世出世间功德满一切义依。具如是等六种功德。常能利乐一切众生。是名佛宝不思议恩。

　　善男子。于法宝中。有其四种。一者教法。二者理法。三者行法。四者果法。一切无漏能破无明烦恼业障声名句文。名为教法。有无诸法。名为理法。戒定慧行。名为行法。无为妙果。名为果法。如是四种。名为法宝。引导众生。出生死海。到于彼岸。善男子。诸佛所师。即是法宝。所以者何。三世诸佛。依法修行。断一切障。得成菩提。尽未来际。利益众生。以是因缘。三世如来。常能供养诸波罗蜜微妙法宝。何况三界一切众生。未得解脱。而不能敬微妙法宝。善男子。我昔曾为求法人王。入大火坑。而求正法。永断生死。得大菩提。是故法宝能破一切生死牢狱。犹如金刚能坏万物。法宝能照痴闇众生。如日天子。能照世界。法宝能救贫乏众生。如摩尼珠雨众宝故。法宝能与众生喜乐。犹如天鼓。乐诸天故。法宝能为诸天宝阶。听闻正法。得生天故。法宝能为坚牢大船。渡生死海。到彼岸故。法宝犹如转轮圣王。能除三毒烦恼贼故。法宝能为珍妙衣服。覆盖无惭诸众生故。法宝犹如金刚甲胄。能破四魔。证菩提故。法宝犹如智慧利剑。割断生死离系缚故。法宝正是三乘宝车。运载众生。出火宅故。法宝犹如一切明灯。能照三涂黑闇处故。法宝犹如弓箭矛槊。能镇国界摧怨敌故。法宝犹如险路导师。善诱众生。达宝所故。善男子。三世如来所说妙法。有如是等难思议事。是名法宝不思议恩。

　　善男子。世出世间。有三种僧。一菩萨僧。二声闻僧。三凡夫僧。文殊师利及弥勒等。是菩萨僧。如舍利弗目揵连等。是声闻僧。若有成就别解脱戒。真善凡夫。乃至具足一切正见。能广为他演说开示众圣道法。利乐一切。名凡夫僧。虽未能得无漏戒定及慧解脱。而供养者。获无量福。如是三种。名真福田僧。复有一类。名福田僧。于佛舍利。及佛形像。并诸法僧。圣所制戒。深生敬信。自无邪见。令他亦然。能宣正法。赞叹一乘。深信因果。尝发善愿。随其过犯。悔除业障。当知是人信三宝力。胜诸外道。百千万倍。亦胜四种转轮圣王。何况余类一切众生。如郁金华。虽然萎悴。犹胜一切诸杂类华。正见比丘。亦复如是。胜余众生。百千万倍。虽毁禁戒。不坏正见。以是因缘。名福田僧。若善男子善女人等。供养如是福田僧者。所得福德。无有穷尽。供养前三真实僧宝。所获功德。正等无异。如是四类圣凡僧宝。利乐有情。恒无暂舍。是名僧宝不思议恩。

　　尔时五百长者。白佛言。世尊我等不知以何义故。说佛法僧。得名为宝。愿佛解说。显示众会。佛言。譬如世间第一珍宝。具足十义。庄严国土。饶益有情。佛法僧宝亦复如是。一者坚牢如摩尼宝。无人能破。佛法僧宝亦复如是。外道天魔。不能破故。二者无垢世间胜宝。清净光洁。不杂尘秽。佛法僧宝亦复如是。悉能远离烦恼尘垢。三者与乐如天德瓶。能与安乐。佛法僧宝亦复如是。能与众生世出世乐。四者难遇如吉祥宝。希有难得。佛法僧宝亦复如是。业障有情。亿劫难遇。五者能破如如意宝。能破贫穷。佛法僧宝亦复如是。能破世间诸贫苦故。六者威德如转轮王所有轮宝。能伏诸怨。佛法僧宝亦复如是。具六神通。降伏四魔。七者满愿如摩尼珠随心所求能雨众宝。佛法僧宝亦复如是。能满众生所修善愿。八者庄严如世珍宝。庄严王宫。佛法僧宝亦复如是。庄严法王菩提宝宫。九者最妙如天妙宝。最为微妙。佛法僧宝亦复如是。超诸世间最胜妙宝。十者不变。譬如真金入火不变。佛法僧宝亦复如是。世间八风。不能倾动。佛法僧宝具足无量神通变化。利乐有情。暂无休息。以是义故。诸佛法僧。说名为宝。由是我等从无数劫来。无明覆蔽。轻慢三宝。不能尊重。赞叹承事供养。所造罪业。无量无边。说不能尽。今皆忏悔。

　　善男子。我为汝等略说四种世出世间有恩之处。汝等当知修菩萨行。应报如是四种之恩。尔时五百长者。白佛言。世尊如是四恩。甚为难报。当修何行。而报是恩。佛告诸长者言。善男子。为求菩提。有其三种十波罗蜜。一者十种布施波罗蜜多。二者十种亲近波罗蜜多。三者十种真实波罗蜜多。若有善男子善女人。发阿耨多罗三藐三菩提心。能以七宝。满于三千大千世界。布施无量贫穷众生。如是布施。但名布施波罗蜜多。不名真实波罗蜜多。若有善男子善女人。发大悲心。为求无上正等菩提。以自妻子。施与他人。心无吝惜。身肉手足。头目髓脑。乃至身命。施来求者。如是布施。但名亲近波罗蜜多。未名真实波罗蜜多若善男子善女人发起无上大菩提心住无所得劝诸众生。同发此心。以真实法一四句偈。施一众生。使向无上正等菩提。是名真实波罗蜜多。前二布施。未名报恩。若善男子善女人。能修如是第三真实波罗蜜多。乃名真实能报四恩。所以者何。前二布施。有所得心。第三施者无所得心。以真法施一切有情。令发无上大菩提心。是人当得证菩提时。广度众生。无有穷尽。绍三宝种。使不断绝。以是因缘。名为报恩。

　　又有四恩。父母国王二种之恩。如同前说。上师善知识恩者。经中以二百大喻赞不能尽。涅槃经云。阿难言。善知识是入法半分因缘。佛言莫作是说。善知识者。是全因缘。从初发心乃至成佛。皆由善知识也。金刚顶经云。三世诸佛之福。与阿阇黎师一毛孔福。同等无异。又师佛等同者。金刚尖本续云。上师与佛而同等。是故应依于上师。威德王本续云。上师同等诸正觉。又上师胜于佛者。金刚尖本续云。若比千佛上师胜。应依于上师。又上师者。是第四宝。又云。上师是佛。上师是法。上师亦即是僧宝。密集本续云。供养中胜供上师。金刚尖本续又云。诸佛正法。大众三殊胜上师是第四宝。诸经论。及本续剂门中。广赞上师善知识之恩。不能具引。今恶浊世白法隐没。斗诤时。至若不恭敬上师。更有何依怙。由是我等从多劫来。未逢上师及善知识。或遇逢时。不能以三业尊重承事。供养赞叹。又乃呵毁谤。说过非造。种种罪业。说不能尽。今皆忏悔。

　　次施主恩者。不可思议夫若无外护。无修行缘。施主不助。实难进道。我佛慈悲深厚故。虽入灭度。留礼与后。弟子受用。其所留福者。皆施主处有。今我等遇末法时。无戒无德。少能修习禅定智慧。受用信心施主衣服饮食卧具医药。宫殿房室。乘骑庄严。七宝财物。种种资具。或不应受。而妄受之。或应受用过分受之。或受已后。而乃枉费。造如是等种种罪障。无量无边。今皆忏悔。

　　我等为无明所覆。不知罪因。不报四恩。今遇道场。方能觉知。归命毗卢遮那如来。及一切贤圣海众。烧香散华。一切业报发露忏悔。不敢覆藏。由此因缘。我及法界众生海。不能报答四恩。一切业报。愿皆清净。

　　次忏悔灭罪印咒

　　唵萨栗末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念悉荡除　　如火焚枯草
　灭尽无有余

　我昔所造诸恶业　　皆由无始贪瞋痴
　从身语意之所生　　一切我今皆忏悔

　　忏悔已。至心归命礼本尊毗卢遮那佛。

　　○(白)众等听说经中无常偈

　生老病死　　缠缚众生　　如似霜雹
　坏诸苑林　　诸胜妙色　　由此皆变
　犹如山火　　四方俱起　　野兽堕中
　忧愁惊怖　　处生死中　　亦复如是

　　大方广佛华严经海印道场十重行愿常遍礼忏仪卷第三十九
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第四十

　　唐　兰山云严慈恩寺护法国师行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第四十晌

　　次显因广大摄末归本普贤菩萨会

　　一切恭敬敬礼无尽三宝。

　　是诸众等人各胡跪。严持香华。如法供养。愿此供海云。遍满十方界。阿僧祇宝衣列。阿僧祇宝帐设。阿僧祇宝座。阿僧祇宝缯。以敷座上。阿僧祇阎浮檀金童女像。阿僧祇杂宝诸形像。阿僧祇妙宝菩菩像。处处充遍。阿僧祇众鸟。出和雅音。阿僧祇宝优钵罗华。阿僧祗宝波头摩华。阿僧祇宝拘物头华。阿僧祇宝芬陀利华。以为庄严。阿僧祇宝树。次第行列。阿僧祇摩尼宝。放大光明。如是等无量阿僧祇诸庄严具。以为庄严。如是等诸供养具。常作供养。帝网重重。诸佛菩萨贤圣海众。受此供养云。以为光明台。广于无边界无量无尽。愿作佛事。

　　供养已。一切恭敬。

　　次奉施宝错咒

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次大慧施咒

　　唵捺麻(紧)萨㗚末(二合)怛达(引)遏怛哑斡浪鸡碇三末(重)啰三末(重)啰吽

　　梵音赞佛

　佛身放光明　　遍满于十方　　随应而示现
　色相非一种　　一一微尘内　　光明悉充满
　普见十方土　　种种各差别　　法界诸刹土
　周行无所碍　　一切众会中　　常转妙法轮

　　直言赞佛

　佛身普放大光明　　身相无边极清净
　如云充满一切土　　处处称扬佛功德
　一微尘中多刹海　　处所各别悉严净
　如是无量入一中　　一一区分无杂越
　佛刹极微尘数等　　如是微尘诸国土
　皆亦能令一念中　　一一微尘中悉现
　如来一一毛孔中　　一切刹尘诸佛座
　菩萨众会共围绕　　演说普贤之胜行
　一毛孔中悉明见　　不思议数无量佛
　一切毛孔皆如是　　普礼一切世间灯
　于一微尘毛孔中　　不可说刹次第入
　毛孔能受彼诸刹　　诸刹不能遍毛孔
　如来安坐菩提座　　一毛示现多刹海
　一一毛现悉亦然　　如是普周于法界
　如于此会见物座　　一切座中悉如是
　佛身无去亦无来　　所有国土皆明现
　一切刹土微尘数　　常见身云悉充满
　普为众生放大光　　各雨法雨称其心
　一一尘中无量身　　佛现种种庄严刹
　一念没生普令见　　获无碍意庄严者
　一微尘中能悉有　　不可说言莲华界
　一一莲华世界中　　贤首如来不可说
　一毛孔内难思刹　　等为尘数种种处
　一一皆有遍照尊　　在众会中宣妙法
　一切刹土入我身　　所住诸佛亦复然
　汝应观我诸毛孔　　我今示汝佛境界南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住琰魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊夏国护持正法护法国师至心归命礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　第五会显因广大相解脱法门

　　经云尔时善财童子(至)一切如来游戏神通。

　愿共诸众生　　往生华藏海　　极乐净土中南无此金刚藏菩提场内毗卢遮那如来师子座前一切坐宝莲华座普贤菩萨摩诃萨南无如于此毗卢遮那如来所南西北方四维上下一切世界诸如来所一切普贤菩萨摩诃萨南无如十方一切世界一切佛刹一一尘中皆有法界诸佛众会一一佛所一切普贤菩萨摩诃萨南无普贤一一毛孔念念中出一切佛刹微尘数清净佛刹云南无普贤一一毛孔念念中出一切佛刹微尘数一切正觉身云南无普贤一一毛孔念念中出一切佛刹微尘数一切菩萨身云南无重观普贤一一身分一一毛孔中悉有三千界诸佛出世道场一切海众南无如是普贤一一毛孔中有如是等世界皆亦如是诸佛出世道场一切海众

　十方尽归命　　灭罪增净信　　愿生华藏海
　极乐净土中

　　经云善财童子见普贤菩萨(至)解脱自在悉皆同等。

　愿共诸众生　　愿生华藏海　　极乐净土中南无此金刚藏菩提场中毗卢遮那如来师子座前坐一切宝莲华座普贤菩萨摩诃萨南无如此娑婆十方所有世界一一座中一切世界一切佛所一切普贤菩萨摩诃萨南无普贤如实思惟一切法力智慧眼力故得此究竟三世平等清净法身南无普贤助道法力诸善根力大志乐力修功德力故得此清净无上法身南无普贤菩萨身相好肢节一一毛孔中皆有不可说不可说佛刹海一一刹海皆有诸佛出兴于世大菩萨众一切所共围绕南无普贤于一一世界中出一切佛刹海微尘数一切佛化身云南无圆器上根百城求法一生之内菩萨行圆为末世顿门修证轨范善财菩萨摩诃萨南无今此娑婆三千世界外毗卢遮那佛处普贤面前一切善财菩萨摩诃萨南无如是等不可说佛刹微尘数刹海中一切世界一切佛所普贤面前一切善财菩萨摩诃萨

　十方尽归命　　灭罪增净信　　愿生华藏海
　极乐净土中

　　次不悟一实境界忏悔

　　惟愿帝网无尽佛法僧宝毗卢遮那如来。普贤文殊海会圣众。世出世神慈悲本愿。放大光明。照于法会。证盟护念。哀愍摄受。愿我及一切众生海。自从无始直至今时。无明盖覆。不悟一实境界。发露忏悔。

　　占察善恶业报经云。尔时会中有菩萨。名坚净信。从座而起整衣服。偏袒右肩。合掌白佛言。我今于此众中。欲有所问咨请世尊愿垂听许。佛言。善男子。随汝所问便可说之。坚净信菩萨言。如佛先说。若我去世正法灭后。像法向尽及入末世。如是之时。众生福薄。多诸衰恼。国土数乱。灾害频起。种种厄难。怖惧逼娆。我诸弟子。失其善念。唯长贪嗔嫉妒我慢说有相似。行善法者。但求世间利养名称。以之为主。不能专心修出要法。尔时众生。睹世灾乱。心常怯弱。忧畏己身及诸亲属。不得衣服。充养躯命。以如是等众多障碍因缘故。于佛法中钝根少。信得道者极少。乃至渐渐于三乘中信心成就者。亦复甚鲜。所有修学世间禅定。发诸通业。自知宿命者。次转无有。如是于后入末法中。经久得道。获信禅定通业等。一切全无我。今为此未来恶世像法向尽。及末法中。有微少善根者。请问。如来设何方便。开化示导。令生信心。得除衰恼。以彼众生。遭值恶时。多障碍故。退其善心。于世间出世间因果法中。数起疑惑。不能坚心专求善法。如是众生。可愍可救。世尊大慈一切种智。愿兴方便。而晓谕之。令离疑网。除诸障碍。信得增长。随于何乘。速获不退。佛告坚净信言。善哉善哉。快问斯事。深适我意今此众中有菩萨摩诃萨。名曰地藏。汝应以此事。而请问之。彼当为汝建立方便。开示演说。诚汝所愿时坚净信菩萨。复白佛言。如来世尊。无上大智。何意不说。乃欲令彼地藏菩萨。而演说之。佛告坚净信。汝莫生高下想。此善男子。发心已来。过无量无边不可思议阿僧祇劫。久已能度萨婆若海。功德满足。但依本愿自在力故。权巧化现。影应十方。虽复普游一切刹士。常起功业。而于五浊恶世。化益偏厚。亦依本愿力所熏习故。及因众生。应受化业故也。彼从十一劫来。庄严此世界。成熟众生。是故在斯会中。身相端严威德殊胜。唯除如来无能过者。又于此世界。所有化业。惟除遍吉。观世音等诸大菩萨。皆不能及。以是菩萨本誓愿力。速满众生一切所求。能灭众生一切重罪。除诸障碍。现得安隐。又是菩萨。名为善安慰说者。所谓巧演深法。能善开导初学发意。求大乘者。令不怯弱。以如是等因缘。于此世界。众生渴仰。受化得度。是故我今。令彼说之。尔时坚净信菩萨。既解佛意已。寻即劝请地藏菩萨摩诃萨言。善哉救世真士。善哉大智开士。如我所问。恶世众生。以何方便。而化导之。使离诸障。得坚固信。如来今者。为欲令汝说是方便。宜当知时。哀愍为说。尔时地藏菩萨摩诃萨。语坚净信菩萨摩诃萨言。善男子谛听。当为汝说。若佛灭后恶世之中。有诸比丘。比丘尼。优婆塞。优婆夷。于世间出世间因果法。未得决定信。不能修学无常想。苦想。无我想。不净想。成就现前。不能勤观四圣谛法。及十二因缘法。亦不勤观真如实际无生无灭等法。以不勤观如是法故。不能毕竟不作十恶根本过罪。于三宝功德。种种境界。不能专信。于三乘中。皆无定向。如是等人。若有种种诸障碍事。增长忧虑。或疑或悔。于一切处心不明了。多求多恼众事牵缠。所作不定。思想绕乱。废修道业。不悟此法。今皆忏悔。

　　善男子。若未来世诸众生等。欲求度脱生老病死。始学发心。修习禅定无相智慧者。应当先观宿世所作恶业多少。及以轻重。若恶业多厚者。不得即学禅定智慧。应当先修忏悔之法。所以者何。此人宿习恶心猛利故。于今现在。必多造恶。毁犯重禁。以犯重禁故。若不忏悔。令其清净。而修禅定智慧者。则多有障碍。不能克获。或失心错乱。或外邪所恼。或纳受邪法。增长恶见。是故当先修忏悔法。

　　一切众生六根之聚。皆从如来藏自性清净心一实境界而起。依一实境界。以之为本。所谓依一实境界故。有彼无明。不了一法界。谬念思惟。现妄境界。分别取着。集业因缘。生眼耳鼻舌身意等六根。以依内六根故。对外色声香味触法等六尘。起眼耳鼻舌身意等六识。以依六识故。色声香味触法中。起违想顺想非违非顺等想。生十八种受。不悟此法。今皆忏悔。

　　尔时坚净信菩萨摩诃萨。问地藏菩萨摩诃萨言。云何开示求向大乘者。进趣方便。地藏菩萨摩诃萨言。善男子。若有众生。欲向大乘者。应当先知最初所行根本之业。其最初所行根本业者。所谓依止一实境界。以修信解因修信解力增长故。速疾得入菩萨种性。所言一实境界者。谓众生心体。从本以来。不生不灭。自性清净。无障无碍。犹如虚空。离分别故。平等普遍。无所不至。圆满十方。究竟一相。无二无别。不变不异。无增无减。不悟此法。今皆忏悔。

　　以一切众生心。一切声闻辟支佛心。一切菩萨心。一切诸佛心。皆同不生不灭无染寂静真如相故。所以者何。一切有心起分别者。犹如幻化。无有真实。所谓识受想行忆念缘虑觉知等法。种种心数。非青非黄。非赤非白。亦非杂色。无有长短方圆大小。乃至尽于十方虚空。一切世界。求心形状。无一区分。而可得者。但以众生无明痴闇熏习因缘。现妄境界。令生念着。所谓此心不能自知。妄自谓有起觉知想。计我我所。而实无有觉知之想。以此妄心毕竟无体。不可见故。不悟此法。今皆忏悔。

　　若无觉知能分别者。则无十方三世一切境界差别之相。以一切法。皆不能自有。但依妄心分别故有。所谓一切境界。各各不自念为有知此为自知彼为他是故一切法。不能自有。则无别异。惟依妄心。不知不了内自无故。谓有前外所知境界。妄生种种法想。谓有谓无。谓彼谓此。谓是谓非。谓好谓恶。乃至妄生无量无边法想。当如是知一切诸法。皆从妄想生。依妄心为本。不悟此法。今皆忏悔。

　　然此妄心无自相故。亦依境界而有。所谓缘念觉知前境界故。说名为心。又此妄心与前境界。虽俱相依起。无先后而此妄心能为一切境界源主。所以者何。谓依妄心不了法界一相故。说心有无明依无明力因故。现妄境界。亦依无明灭故。一切境界灭非。依一切境界。自不了故。说境界有。无明亦非。依境界故。生于无明。以一切诸佛。于一切境界。不生无明故。又复不依境界灭故。无明心灭。以一切境界。从本以来。体性自灭。未曾有故。因如此义。是故但说一切诸法。依心为本。当知一切诸法。悉名为心。以义体不异。为心所摄故。不悟此法。今皆忏悔。

　　又一切诸法。从心所起。与心作相和合。而有共生共灭。同无有住。以一切境界。但随心所缘。念念相续故。而得住持。暂时为有。不悟此法。今皆忏悔。

　　如是所说心义者。有二种相。何等为二。一者心内相。二者心外相。心内相者。复有二种。云何为二。一者真。二者妄。所言真者。谓心体本相。如如不异。清净圆满。无障无碍。微密难见。以遍一切处。常恒不坏。建立生长一切法故。所言妄者。谓起念分别。觉知缘虑。忆想等事。虽复相续。能生一切种种境界。而内虚伪。无有真实。不可见故。所言心外相者。谓一切诸法。种种境界等。随有所念境界现前故。知有内心。及内心差别。如是当知。内妄相者。为因为体。外妄相者。为果为用。依如此等义。是故我说一切诸法。悉名为心。不悟此法。今皆忏悔。

　　又复当知心外相者。如梦所见种种境界。惟心想作无实外事一切境界。悉亦如是。以皆依无明梦识所见妄想作故。复次应知内心念念不住故。所见所缘一切境界亦随心。念念不住。所谓心生故。种种法生心灭故种种法灭。是生灭相。但有名字。实不可得。不悟此法。今皆忏悔。

　　以心不往。至于境界。境界亦不来至于心。如镜中像。无来无去。是故一切法求生灭定相。了不可得。所谓一切法。毕竟无体。本来常空。实不生灭故。如是一切法。实不生灭者。则无一切境界差别之相。寂静一味。名为真如。第一义谛。自性清净心。彼自性清净心。湛然圆满。以无分别相故。无分别相者。于一切处。无所不在。无所不在者。以能依持。建立一切法故。不悟此法。今皆忏悔。

　　复次彼心名如来藏所。谓具足无量无边不可思议无漏清净功德之业。以诸佛法身。从无始本际来。无障无碍。自在不灭。一切化现种种功业。恒常炽然。未曾休息。所谓遍一切世界。皆示作业种种化益故。以一佛身。即是一切诸佛身。一切诸佛身即是一佛身。所有作业。亦皆共一。所谓无分别相。不念彼此。平等无二。以依一法性。而有作业同。自然化体。无别异故。如是诸佛法身。遍一切处。圆满不动故。随诸众生。死此生彼。恒为作依。譬如虚空。悉能容受一切色像种种形类。以一切色。像种种形类。皆依虚空。而有建立生长。住虚空中。为虚空处所摄。以虚空为体。无有能出。虚空界分者。当知色像之中虚空之界。不可毁灭。色像坏时。还归虚空。而虚空本界。无增无减。不动不变。诸佛法身亦复如是。悉能容受一切众生种种果报。以一切众生种种果报。皆依诸佛法身。而有建立生长。住法身中。为法身处所摄。以法身为体。无有能出。法身界分者。当知一切众生身中。诸佛法身。亦不可毁灭。若烦恼断坏时。还归法身。而法身本界。无增无减。不动不变。但从无始世来。与无明心。俱痴闇因缘。熏习力故。现妄境界。以依妄境界。熏习因缘故。起妄相应。心计我我所。造集诸业。受生死苦。说彼法身。名为众生。不悟此法。今皆忏悔。

　　若如是众生中。法身熏习。而有力者。烦恼渐薄。能厌世间。求涅槃道。信归一实。修六波罗蜜等一切菩提分法。名为菩萨。若如是菩萨中。修行一切善法。满足究竟。得离无明睡者。转名为佛。当知如是众生菩萨佛等。但依世间。假名言说故。而有差别。而法身之体。毕竟平等。无有异相。善男子。是名略说一实境界义。若欲依一实境界。修信解者。应当学习二种观道。何等为二。一者唯心识观。二者真如实观。学唯心识观者。所谓于一切时一切处。随身口意所有作业悉当观察。知惟是心。乃至一切境界。若心住念。皆当察知。勿令使心无记攀缘不自觉知。于念念间。悉应观察。随心有所缘。念还当使心随逐。彼念令心自知。知己内心自生想念。非一切境界。有念有分别也。所谓内心自生长短好恶是非得失衰利有无等见。无量诸想。而一切境界。未曾有想。起于分别。当知一切境界。自无分别想故。即自非长非短非好非恶乃至非有非无离一切相。如是观察一切法。唯心想生。若使离心。则无一法一相。而能自见有差别也。尝应如是守记内心知唯妄念。无实境界。勿令休废。是名修学。唯心识观。若心无记。不知自心念者。即谓有前境界。不名唯心识观。不悟此法。今皆忏悔。

　　又守记内心者。则知贪想瞋想及愚痴邪见想。知善知不善。知无记。知心劳。虑种种诸苦。若于坐时随心所缘。念念观知。唯心生灭。譬如水流。灯𦦨无暂时住。从是当得色寂三昧。得此三昧已。次应学习信奢摩他观心。及信毗婆舍那观心。习信奢摩他观心者。思惟内心。不可见相。圆满不动。无来无去。本性不生不灭。离分别故。习信毗婆舍那观心者。想见内外色。随心生。随心灭。乃至习想见佛色身亦复如是。随心生随心灭。如幻如化。如水中月。如镜中像。非心不离心。非来非不来。非去非不去。非生非不生。非作非不作。善男子。若能习信此二观心者。速得趣会一乘之道。当知如是唯心识观。名为最上智慧之门。所谓能令其心猛利长信解力。疾入空义。得发无上大菩提心故。不悟此法。今皆忏悔。

　　若学习真如实观者。思惟心性。无生无灭。不住见闻。觉知永离一切分别之想。渐渐能过空处识处。无少处非想非非想处等定境界相。得相似空三昧。得相似空三昧时。识想受行粗分别相。不现在前。从此修学。为善知识。大慈悲者。守护长养。是故离诸障碍。勤修不废。展转能入心寂三昧。得是三昧已。即复能入一行三昧。入是一行三昧已。见佛无数。发深广行。心住坚信位。所谓于奢摩他毗婆舍那。二种观道。决定信解。能决定向。随所修学世间诸禅三昧之业。无所怯畏。不乐二乘。以依能习。向二观心。最妙巧便。众智所依。行根本故。复次修学如上信解者。人有二种。何等为二。一者利根。二者钝根。其利根者。先已能知一切外诸境界。唯心所作。虚诳不实。如梦如幻等。决定无有疑虑。阴盖轻微。散乱心少。如是等人。即应学习。真如实观。其钝根者。先未能知一切外诸境界。悉唯是心虚诳不实故。染着情厚。盖障数起。心难调伏。应当先学。唯心识观。若人虽学。如是信解。而善根业薄。未能进趣。诸恶烦恼。不得渐伏。其心疑怯。畏堕三恶道。生八难处。畏不常值佛菩萨等。不得供养。听受正法。畏菩提行。难可成就。有如此疑怖。及种种障碍等者。应于一切时一切处。常勤诵念。我之名字。若得一心善根增长。其意猛利。当观我法身。及一切诸佛法身。与己自身。体性平等。无二无别。不生不灭。常乐我净。功德圆满。是可归依。又复观察己身心相无常苦无我不净。如幻如化。是可厌离。若能修学如是观者。速得增长净信之心。所有诸障。渐渐损减。不悟此法。今皆忏悔。

　　复次若人欲生他方现在净国者。应当随彼世界佛之名字。专意诵念。一心不乱。如上观察者。决定得生彼佛净国。善根增长。速获不退。当知如上一心。系念思惟诸佛平等法身。一切善根中。其业最胜。所谓勤修习者。渐渐能向一行三昧。若到一行三昧者。则成广大微妙行心。名得相似无生法忍。不悟此法。今皆忏悔。

　　我等为无明所覆。不悟一实境界。今遇道场。方始觉知。归命毗卢遮那如来及一切贤圣海众。烧香散华。一心不悟种种业报。发露忏悔。不敢覆藏。由此因缘。我及法界众生海。不悟一实境界。一切业报。愿皆清净。

　　次忏悔灭罪印咒

　　唵萨㗚末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念悉荡除　　如火焚枯草
　灭尽无有余

　我昔所造诸恶业　　皆由无始贪嗔痴
　从身语意之所生　　一切我今皆忏悔

　　忏悔已。至心归命礼本尊毗卢遮那佛。

　　○(白)众等听说经中无常偈

　莫道年年相保守　　功德各自早修持
　此会众徒分散后　　岂知谁死复谁生
　一朝入土成尘聚　　家中寂寂不闻声
　纵使灵床安哭处　　何由可得见真形

　　大方广佛华严经海印道场十重行愿常遍礼忏仪卷第四十
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第四十一

　　唐　兰山云岩慈恩寺护法国师行沙门慧觉依经录

　　宋　苍山载光寺沙门普瑞补注

　　明　钦褒忠义忠荩四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第四十一晌

　　次本末无碍会

　　一切恭敬敬礼无尽三宝。

　　是诸众等人各胡跪。严持香华。如法供养。愿此供海云。遍满十方界。阿僧祇宝众生。尽能摄持无上法宝。阿僧祇宝身。具足无量功德妙宝。阿僧祇宝口。常演一切妙法宝音。阿僧祇宝心。具清净意大愿智宝。阿僧祇宝念。断诸愚惑。究竟坚固一切智。阿僧祇宝明。诵持一切诸佛法宝。阿僧祇宝慧。决了一切诸佛法藏。阿僧祇宝智。得大圆满一切智宝。阿僧祇宝眼鉴十方宝。无所障碍。阿僧祇宝耳。听闻无量尽界法声。清净无碍。阿僧祇宝鼻。常嗅随顺清净宝香。阿僧祇宝。舌能说无量诸语言法。阿僧祇宝足。遍游十方。而无𦊱碍。阿僧祇宝意。常勤修于普贤行愿。阿僧祇宝音。净妙音声。遍十方界。阿僧祇宝身业。一切所作。以智为首。阿僧祇宝语业。常说修行无碍智宝。阿僧祇宝意业。得无障碍广大智宝。究竟圆满。乃至如是香庄严。华庄严。鬘庄严。涂香庄严。烧香庄严。末香庄严。衣庄严。盖庄严。幢庄严。幡庄严。摩尼宝庄严。次第乃至过此百倍。悉宝庄严。以如是等诸供养具。常作供养。帝网重重。诸佛菩萨贤圣海众。受此供养云。以为光明台。广于无边界。无量无尽。愿作佛事。

　　供养已。一切恭敬。

　　次奉施宝错咒

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次结广大不空摩尼印咒(结即同前)

　　唵哑么遏布[口*(椔-田+夕)]麻祢巴能麻末𠷌呤怛达遏怛眉浪鸡碇萨慢怛不啰萨啰吽

　　梵音赞佛

　佛身无有生　　而能示出生　　法性如虚空
　诸佛于中住　　此会诸圣贤　　入佛难思地
　一一皆能现　　一切佛神力　　智身能遍入
　一切刹微尘　　见身在彼中　　普见于诸佛

　　直言赞佛

　三世一切诸如来　　皆悉从于信心生
　以具广大清净眼　　能见一切诸佛海
　汝应观佛无垢身　　妙相庄严悉清净
　遍坐道场众会中　　示现神道无不遍
　毗卢遮那善逝尊　　道树降魔成正觉
　随于一切众生心　　转大法轮遍法界
　佛证甚深真法性　　妙体寂静无差别
　色身清净具庄严　　普示众生无有尽
　佛身广大不思议　　周遍法界常不尽
　平等普现于十方　　一切刹土无不见南无大方广佛华严经中华藏世界海十身无碍本尊毗卢遮那佛南无大慈大悲五百誓愿五浊救苦释迦牟尼佛南无东方满月世界十二上愿五浊救苦药师琉璃光王佛南无西方极乐世界四十八愿五浊救苦阿弥陀佛南无十方三世尽虚空界微尘刹土中大方广佛华严经圆满教海南无大方广佛华严经中主于行愿真理普贤菩萨摩诃萨南无大方广佛华严经中主于信解证智文殊师利菩萨摩诃萨南无大慈大悲五浊救苦千手千眼观世音菩萨摩诃萨南无大愿弘深五浊救苦出无佛世安慰人心常住𦦨魔罗界地藏王菩萨摩诃萨南无十方三世尽虚空界微尘刹土中十信菩萨十住菩萨十行菩萨十回向菩萨十地菩萨等觉菩萨遍法界刹海微尘数菩萨一切海众南无大方广佛华严经末会中修证五相处五十五圣者南无大方广佛华严经末会中圆器上根百城求法一生之内菩萨行圆为末世顿门修证轨范善财菩萨摩诃萨南无十方三世尽虚空界微尘刹土中法身色身形相舍利宝塔寺宇一切佛事又于法藏及讲法处菩萨贤圣一切海众南无大愿掼甲求生净土末浊忧国护持正法护法国师至心归命礼大方广佛华严经华藏世界海本尊毗卢遮那佛

　十方尽归命　　灭罪增净信　　愿生华藏海
　极乐净土中

　　初佛之胜德难思(分三)

　　一诫听许说

　　经云尔时普贤菩萨摩诃萨(至)未曾分别起想念。

　愿共诸众生　　往生华藏海　　极乐净土中

　　二渴仰欲闻

　　经云尔时诸菩萨闻此说已(至)作是念已深生渴仰。

　愿共诸众生　　往生华藏海　　极乐净土中

　　三广说德相(分二)

　　○初重诫许说

　　经云尔时普贤菩萨(至)一滴之相即说颂言。

　　后广显佛德难思(此下二十种无尽功德)

　　初彼所知中一向无障转功德

　　佛智广大同虚空(至)念念示现无边事。

　　二有无二相真如最清净能入功德

　　随众生心种种行(至)而佛本来无动念。

　　三无功用佛事不休息功德

　　或有处处见佛坐(至)心不净故不闻者。

　　四即于法身中所依意乐作事无差别功德

　　或见清净大菩萨(至)于中觉悟成菩提。

　　(众和)

　彼佛菩萨处
　十方尽归命　　灭罪增净信　　愿生华藏海
　极乐净土中

　　或见莲华胜妙刹(至)皆悉勤修普贤行。

　　(众和)

　彼佛菩萨处
　十方尽归命　　灭罪增净信　　愿生华藏海
　极乐净土中

　　或有见佛无量寿(至)充满十方诸世界。

　　(众和)

　彼佛菩萨处
　十方尽归命　　灭罪增净信　　愿生华藏海
　极乐净土中

　　或有见此三千界(至)及如香象诸菩萨。

　　(众和)

　彼佛菩萨处
　十方尽归命　　灭罪增净信　　愿生华藏海
　极乐净土中

　　或见月觉大名称(至)普遍十方清净刹。

　　(众和)

　彼佛菩萨处
　十方尽归命　　灭罪增净信　　愿生华藏海
　极乐净土中

　　或见日藏世所尊(至)充满十方而说法。

　　(众和)

　彼佛菩萨处
　十方尽归命　　灭罪增净信　　愿生华藏海
　极乐净土中

　　或见金刚大焰佛(至)说法除灭众生翳。

　　(众和)

　彼佛菩萨处
　十方尽归命　　灭罪增净信　　愿生华藏海
　极乐净土中

　　一一毛端不可说(至)种种说法度众生。

　　(众和)

　彼佛菩萨处
　十方尽归命　　灭罪增净信　　愿生华藏海
　极乐净土中

　　或有观见一毛孔(至)清净佛子皆充满。

　　(众和)

　彼佛菩萨处
　十力尽归命　　灭罪增净信　　愿生华藏海
　极乐净土中

　　或有见一微尘内(至)不可说劫修诸行。

　　(众和)

　彼佛菩萨处
　十方尽归命　　灭罪增净信　　愿生华藏海
　极乐净土中

　　或有见一毛端处(至)毗卢遮那转法轮。

　　(众和)

　彼佛菩萨处
　十方尽归命　　灭罪增净信　　愿生华藏海
　极乐净土中

　　或见世界不清净(至)我说少分汝当听。

　　五修一切障对治功德

　　或见释迦成佛道(至)随众生心皆示现。

　　六降伏一切外道功德

　　或见究竟波罗蜜(至)犹如幻师现众像。

　　七生在世间不为世法所碍功德

　　或见兜率始降神(至)随众生心皆示现。

　　八安立正法功德

　　如来住于无上道(至)普照世界除烦恼。

　　九授记功德

　　具足清净功德智(至)随所应化示佛道。

　　十示现受用变化身功德

　　究竟虚空十方界(至)现斯苦行摧异道。

　　十一断一切疑功德

　　或持彼戒为世师(至)方便皆令住佛道。

　　十二令入种种行功德

　　或现上服以严身(至)然后舍去无知者。

　　十三当来世生妙智功德

　　如来无碍智所见(至)种种教化令成就。

　　十四随其胜解示现功德

　　譬如幻师善幻术(至)靡不于中现其像。

　　十五无量所依调伏有情加行功德

　　譬如净日放千光(至)普使灭除三毒火。

　　十六平等法身波罗蜜多成满功德

　　如来清净妙法身(至)当于佛体如是观。

　　十七随其胜解示现差别佛土功德

　　三界有无一切法(至)无有依空而住者。

　　十八三种佛身六住无分限功德

　　大海摩尼无量色(至)随应而现无所住。

　　十九究竟功德等三种功德

　　虚空真如及实际(至)可以显示于如来。

　　后结德无尽

　　刹尘心念可数知(至)慎勿于此怀疑念。

　愿共诸众生　　往生华藏海　　极乐净土中至心归命礼大方广佛华严经华藏世界海本尊毗卢遮那佛南无十身无碍毗卢遮那如来道场一切海南无大方广佛华严经中普贤行愿品法门

　十方尽归命　　灭罪增净信　　愿生华藏海
　极乐净土中

　　●入不思议解脱境界普贤行愿品

　　经云尔时普贤菩萨(至)十者普皆回向。

　　第一礼敬诸佛

　　经云善财白言大圣(至)身语意业无有疲厌。

　　礼敬已。至心归命礼本尊毗卢遮那佛。

　　第二称赞如来

　　复次善男子言称赞如来者(至)身语意业无有疲厌。

　　赞叹已。至心归命礼本尊毗卢遮那佛。

　　第三广修供养

　　复次善男子言广修供养者(至)身语意业无有疲厌。

　　供养已。至心归命礼本尊毗卢遮那佛。

　　第四忏悔业障

　　复次善男子言忏除业障者(至)身语意业无有疲厌。

　　忏悔已。至心归命礼本尊毗卢遮那佛。

　　第五随喜功德

　　复次男子言随喜功德者(至)身语意业无有疲厌。

　　随喜已。至心归命礼本尊毗卢遮那佛。

　　第六请转法轮

　　复次善男子言请转法轮者(至)身语意业无有疲厌。

　　请转已。至心归命礼本尊毗卢遮那佛。

　　第七请佛住世

　　复次善男子言请佛住世者(至)身语意业无有疲厌。

　　劝请已。至心归命礼本尊毗卢遮那佛。

　　第八常随佛学

　　复次善男子言常随佛学者(至)身语意业无有疲厌。

　　随学已。至心归命礼本尊毗卢遮那佛。

　　第九恒顺众生

　　复次善男子言恒顺众生者(至)身语意业无有疲厌。

　　恒顺已。至心归命礼本尊毗卢遮那佛。

　　第十普皆回向

　　复次善男子言普皆回向者(至)身语意业无有疲厌。

　　回向已。至心归命礼本尊毗卢遮那佛。

　　经云善男子是为菩萨(至)皆大欢喜信受奉行。

　愿共诸众生　　往生华藏海　　极乐净土中

　　至心发愿

　　惟愿我等修习普贤十重无尽行愿功德故。速能除灭五无间业。所有世间身心等病。种种苦恼。乃至佛刹极微尘数一切恶业。皆得消除。一切魔军夜叉罗刹。若鸠盘茶。若毗舍阇。若布多等。饮血啖肉诸恶鬼神。皆悉远离。或时发心。亲近守护。是故若人诵此愿者。行于世间。无有障碍。如空中月。出于云翳。诸佛菩萨之所称赞。一切人天。皆应礼敬。一切众生。悉应供养。此善男子。若得人身。圆满普现所有功德。不久当如普贤菩萨。速得成就。微妙色身。具三十二大丈夫相。若生人天所在之处。常居胜族。悉能破坏一切恶趣。悉能远离一切恶友。悉能制伏一切外道。悉能解脱一切烦恼。如师子王。摧伏群兽。堪受一切众生供养。又复是人临命终时。最后刹那。一切诸根。悉皆散坏一切亲属。悉皆舍离一切威势。悉皆退失辅相大臣宫城内外象马车乘。珍宝伏藏。如是一切。无复相随。惟此愿王。不相舍离。于一切时。引导其前。一刹那中。即得往生极乐世界。到已即见阿弥陀佛。文殊师利菩萨。普贤菩萨。观自在菩萨。弥勒菩萨等。此诸菩萨。色相端严。功德具足。所共围绕。其人自在。生莲华中。蒙佛授记。得受记已。经于无数百千万亿那由他劫。普于十方不可说不可说世界。以智慧力。随众生心。而为利益。不久当坐菩提道场。降伏魔军。成等正觉。转妙法轮。能令佛刹极微尘数世界众生。发菩提心。随其根性。教化成熟。乃至尽于未来劫海。广能利益一切众生。如是虚空界尽。众生界尽。众生业尽。众生烦恼尽。我此发愿。无有穷尽。念念相续。无有间断。身语意业。无有疲厌。

　　发愿已。至心归命礼本尊毗卢遮那佛。

　　次忏悔灭罪印咒

　　唵萨栗末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集所　　一念悉荡除　　如火焚枯草
　灭尽无有余

　我昔所造诸恶业　　皆由无始贪瞋痴
　从身语意之所生　　一切我今皆忏悔

　　忏悔已。至心归命礼本尊毗卢遮那佛。

　　○(白)众等听说经中无常偈

　生者皆归死　　容颜尽变衰　　强力病所侵
　无能免斯者　　假使妙高山　　劫尽皆坏散
　大海深无底　　亦复皆枯竭　　大地及日月
　时至皆归尽　　未曾有一法　　不被无常吞
　上从非想处　　下至转轮王　　七宝镇随身
　千子常围绕　　如其寿命尽　　须臾不暂停
　还漂生死海　　随缘受众苦

　　启白贤圣

　仰白十身遍照佛　　华藏世界诸如来
　娑婆本师释迦尊　　普贤文殊诸上首
　刹海圣众并徒众　　华藏会上诸上人
　释梵诸天众类神　　获得他心道眼者
　并愿不舍慈悲力　　证得我等二众人
　为修行愿总持门　　某时至心同礼忏

　　所生功德。总用庄严法界。刹海众生。当愿天仙。不坠悟着乐。而非常国土清平识真乘。而是胜群僚。常居禄位。皆欣圆顿教门。人民永保安宁。咸修觉照之道。师僧父母。福庆汪洋。信施檀那。万行圆满。三途俱时离苦八难。并悉消除。镬汤变为清凉池。铁床变作莲华座。息悲痛之响。同念佛之音。人人有返本之心。各各悉还源之照。常发今愿当愿。俱不退心观行。令成同证。华严海会。为上良缘。清净法身毗卢遮那佛圆满报身卢舍那佛千百亿化身释迦牟尼佛十二上愿药师琉璃光佛四十八愿阿弥陀佛大圣普贤菩萨摩诃萨大圣文殊菩萨摩诃萨大圣观世音菩萨摩诃萨大圣地藏菩萨摩诃萨大圣遍法界菩萨摩诃萨摩诃般若波罗蜜

　　大方广佛华严经咒

　　捺麻(紧)萨慢(引)怛莫[口*捺](重也)难哑不啰(二合)帝曷怛折(引)难祢唵鸡祢鸡祢怛达(引)遏当𠹌末(二合)(重)斡山(舌腭)(引)碇不啰(二合)帝呜怛麻怛摩怛麻怛达(引)遏当𠹌末(二合)斡吽癹怛莎(引)曷(引)

　　毗卢遮那灌顶光咒

　　唵哑么遏(重)妹(重)𠺘拶捺么曷(引)摩𠹌啰(二合)(引)麻祢(舌腭)巴𠹌麻(二合)𪢚辣不啰(二合)斡㗚怛(二合)也吽

　处世界如虚空　　似莲华不着水
　心清净超于彼　　稽首礼无上尊

　　旋绕念诵南无法界十方佛南无法界十方法南无法界十方僧南无毗卢遮那佛南无释迦牟尼佛南无大方广佛华严经南无普贤菩萨南无文殊师利菩萨南无法会大菩萨南无功德林菩萨南无金刚幢菩萨南无金刚藏菩萨南无文殊等五十五圣者南无善财菩萨南无法界刹海微尘数菩萨众自归依佛当愿众生体解大道发无上心自皈依法当愿众生深入经藏智慧如海自皈依僧当愿众生统理大众一切无碍和南圣众

　　大方广佛华严经海印道场十重行愿常遍礼忏仪卷第四十一
卍新纂续藏经第 74 册 No. 1470 华严经海印道场忏仪


　　大方广佛华严经海印道场十重行愿常遍礼忏仪卷第四十二

　　唐　兰山云岩慈恩寺护法国师行沙门慧觉依经录

　　宋　苍山载光寺沙门普瑞补注

　　明　钦褒忠义忠尽四川布政佛弟子木增订正

　　鸡山寂光寺沙门读彻参阅

　　天台习教观沙门正止治定

　　第四十二晌

　　别启慈光摄生阿弥陀佛会

　　初当学礼敬诸佛

　愿我十方诸众生　　恒常亲近于诸佛
　承事供养勿令绝　　听受正法常修学

　　次应学礼敬法藏

　愿我十方诸众生　　于法亲近常受持
　读诵思惟如法修　　及与他人而演说

　　次当学礼敬贤圣

　愿令十方诸众生　　恒常亲近贤圣僧
　供养承事无疲厌　　令菩提心永不退

　　次当学念佛发愿

　以虔诚心念弥陀　　如是称名至十念
　惟愿慈悲护念我　　我及一切诸众生

　　次当学忏悔回向

　宿业重罪速消灭　　离诸障染增净信
　所求善愿令圆满　　见弥陀面生净土

　　次奉施宝错咒

　宝珠自性广大海　　七宝山等最殊胜
　出兴如斯供养云　　诸佛等处我奉献

　　唵萨㗚末怛达遏怛啰得捺布拶铭遏萨摩𠹌啰悉癹啰捺萨麻英吽

　　宝错经云。有一总持名无量种咒。皆能成就具大功能。总持曰。

　　唵悉麻啰悉麻啰眉麻捺悉葛啰麻曷令[口*(椔-田+夕)]斡吽

　　次虚空藏印咒

　　唵誐誐曩三婆嚩巴拶啰斛碇三巴(重)啰三巴啰吽

　复结虚空藏印咒　　后印流出无量供
　衣服饮食楼合等　　瑜伽广说实难穷
　纵使观行力轻微　　咒印加持威神力
　摄受供物成真实　　一一如同极乐刹

　　现有供养

　愿佛法僧体常遍　　亦此香华同法性
　遍满一切诸佛刹　　皆悉芬馥作佛事

　　运心供养

　应念十方诸供养　　恒常遍满无不有
　香华璎珞幢幡盖　　诸供养具乐众音
　饮食衣服明灯烛　　卧具翳药宫殿等
　所有供具皆思念　　共诸如来而供养

　　随喜供养

　又愿诸刹供养者　　我今欢喜皆随喜
　若或未修供养者　　开示引导令修作

　　发愿供养

　愿我普遍诸刹土　　一切佛法僧宝处
　种种庄严供养具　　一切众生供奉持
　一切诸佛之法身　　色身形像并舍利
　浮图塔庙佛事等　　此等皆悉而供养
　愿法座及说法所　　法界贤圣僧众处
　我及一切诸有情　　普供同作广大供

　　修行供养

　修行如是供养已　　渐得六种波罗蜜
　慈悲喜舍四无量　　皆悉成就应忆念

　　离相供养

　一切诸法本寂静　　无生无灭等一味
　离念清净毕竟圆　　如是观念深悟思

　　梵音赞佛

　如来一毛孔　　放不思议光　　普照诸众生
　烦恼悉令灭　　如来一毛孔　　出生无尽华
　遍周法界内　　除灭众生苦　　佛演一妙音
　随类悉令解　　悉雨大法雨　　令发菩提心

　　直言赞佛

　　夫阿弥陀佛者。以实相而为体。用般若而为心。金容荡荡。报身住于净方。妙相巍巍。应化随机所现。众圣围绕。如皎月处于群星。相好端严。似青莲敷于碧沼。毫光散彩。頞珠朗于五山。绀目澄清眼秀。同如四海。大慈大悲分身三十六万。同名同号。变相九千五百。一日放十二光。接引念佛众生。四十八愿不舍大悲。圣者寻声救苦于娑婆势至菩萨慈心诱接于群品惟愿弥陀海会圣众。身住华台。心存佛境。善哉圣德。超言思矣。南无十方三世尽虚空界微尘刹土中法身色身形像舍利浮图塔庙一切佛事又于法藏及讲法处一切菩萨贤圣海众(三遍)南无西方极乐世界三十六万亿一十一万九千五百四十八愿慈光摄生阿弥陀佛观音势至清净大海众(十遍或二十一遍)

　　至心忏悔

　惟愿十方诸慈尊　　我及一切诸有情
　愿作证明护念我　　我今忏悔复不造
　无量劫中所作罪　　十恶五逆犯四重
　毁谤三宝一阐提　　速愿消灭得清凉
　复应思惟如是罪　　但从颠倒虚妄起
　无有决定而可得　　本来空寂常清净
　愿我及与诸众生　　速疾普共得开道
　速达本心无错谬　　永绝罪根尽无余

　　附慈觉忏悔文

　　某甲等普及四恩三有法界众生。法身寿命。本智光明。与阿弥陀佛。同一体性。而无量劫来。不了自心。起惑造业。或不孝父母。不顺师长。残忍无慈。杀生偷盗不净邪淫。妄言绮语两舌恶口。及贪嗔痴。十恶炽然。无罪不造。随顺邪师不信三宝。或破五戒。八戒。十戒。二十五戒。二百五十戒。五百戒。十重四十八轻。三千威仪。八万细行。具足阐提拨无因果。诽谤大乘方等经典。破人善事。无慈悲心。不肯劝进同梵行者。乃至杀父。害母。杀和尚阿阇梨。出佛身血。破羯磨转法轮僧。杀阿罗汉破塔坏寺。残毁经相。驱役僧徒。或用霸道。侵损现前十方三宝财物。不净说法。污梵行人。如是普于三宝圣众师长父母法界众生。造种种罪。或自作教他作。或见作随喜重重无尽。遍周法界。充塞虚空。今对阿弥陀佛。皆悉忏悔。惟愿阿弥陀佛。威神力故。如汤消冰。应念化成无上智觉。又复阿弥陀佛四十八愿。怜愍有情。放净光明。摄取不舍。所居极乐。众宝庄严。菩萨往生。永不退转。修行无间。直至菩提本师释迦牟尼。及十方诸佛。殷勤劝赞。一念乃至十念。一日乃至七日。称名系念。决定往生。我等愚迷。不信不顺。或时闻已。心则轻笑。见念佛人。恶心毁谤。设有信者。无决定心。若存若亡。或进或退。业缘深重。世务牵缠。身在道场。心缘世谛。口谈极乐。意恋娑婆。于念佛时。心多散乱。三种净业。片善无成十六观心。一时不彻。临命终时。或遭横死。墙崩屋倒。树折嵓摧。水火漂焚。虫伤兽啮。刀兵遽至。毒药㬥伤。卒病临身。不遑念佛。或缠绵重病。苦逼身心。宛转号呼。难安正念。或无善友。助发净因。由是种种罪业因缘。临命终时。不得见佛。不得往生净土。还复流转娑婆五浊恶世三涂八难。随业受生。五痛五烧。为最极苦。未来生死。无有尽期。或堕胎生金锁之难。五百岁中不得见佛。此皆从昔以来。不信阿弥陀佛。不信往生净土。身口意业轻慢毁谤。以是因缘。虽复发心。多诸障难。我今稽首阿弥陀佛。惟愿天眼见我。天耳闻我。他心见我。大慈大悲。哀愍摄受。听我忏悔。令我普及四恩三有法界众生罪障。业障。烦恼障。所知障。不信佛言障。懒堕修行障。三涂长夜障。五浊恶世障。边地疑惑障。不闻三宝障。凡是往生一毫之障。悉愿消除。一切清净。正信现前。不疑不退。决定往生极乐世界。速成正觉。转大法轮圆满广大行愿。

　　至心劝请

　愿令十方诸菩萨　　一切未成正觉者
　愿得速成等正觉　　利益一切诸众生
　所有以成正觉者　　愿常住持于世间
　常转广大正法轮　　求请莫入于涅槃

　　至心随喜

　愿我及与诸众生　　见他胜事起嫉妒
　心慢不善所熏习　　我今毕竟而弃舍
　三世一切刹土中　　所有修学诸功德
　及与一切成就者　　我今皆悉尽随喜

　　至心回向

　愿我所修诸功德　　资益一切诸众生
　悉共回向于佛智　　速得至于涅槃城
　我此普贤殊胜行　　无边胜福皆回向
　普愿沉溺诸众生　　速往无量光佛刹

　　至心发愿

　　愿弟子普及四恩三有法界众生。从今已去。住第一义谛。修佛净业正因。孝养父母。奉侍师长。慈心不杀。修十善业。受持三归。具足众戒。不犯威仪。发菩提心。深信因果。读诵大乘。劝净行者。念佛念法念僧。念戒念施念第一义天。以至诚心深心回向发愿心。称佛名号。赞佛名号。赞佛光明。观佛依正十六妙境。念佛本起四十八愿。筹量三辈。深入五门。随顺三种菩提门。信受十方诸佛教。或以散心定心。惟愿阿弥陀佛。法力宜加神通显益。令我等凝神觉路。暗蹈大方。进止威仪。不离见佛。如执明镜自见面像。及于梦中。常见彼国众妙乐事。安慰我心。令生增进。哀愍覆护。法种增长。承佛威神。远离魔事。又复无量劫来业惑尘劳。皆为梵行。善根功德。同入大因积集诸缘尽用回向临命终时无诸障难。七日已前。预知时至身无痛苦心不颠倒。身心安乐。如入禅定。遇善知识。教存十念。阿弥陀佛。与诸圣众。现在其前。放大光明。授手迎接。自见其身。乘金刚台。随从佛后。如弹指顷。往生彼国已。见佛色身众相具足。见诸菩萨色相具足。光明宝林。演说妙法。闻已即悟无生法忍。身真金色。等无差别。三十二相。六通自在。具大辩才。演一切智。那罗延身。寿命无量。供养如意。妙服自然。不闻恶名。不着身见。诸上善人俱会一处。住正定聚。永不退还。究竟至于一生补处。受用清净大乘法乐。昼夜六时。供养阿弥陀佛。每日清旦。奉事十方如来闻法授记。得陀罗尼。化身自在。周遍十方。无佛国中成等正觉。极重苦处。游戏神通。随众生心。应所知量。对现色相。昼夜说法。无有休息。于念念中。令不可说。不可说众生。发菩提心。于念念中。令不可说不可说众生。住普贤行。福德资粮。悉得圆满。同成无上正等菩提。各各庄严净土。各各摄化众生。如阿弥陀佛。等无有异。惟愿阿弥陀佛慈悲证盟。

　惟愿求生净土中　　无诸疾病常安乐
　所忏罪业尽消灭　　所发誓愿皆圆满
　常发求生极乐愿　　所修求生极乐行
　乃至一华诸行愿　　我及众生皆圆满
　愿生九品莲台者　　常修十六妙观行
　乃至三种净业行　　我及众生愿圆满
　所发四十八种愿　　所修二百十亿行
　乃至十念诸行愿　　我及众生皆圆满
　愿我临欲命终时　　尽除一切诸障碍
　面见彼佛阿弥陀　　即得往生安乐利
　我既往生彼国已　　现前成就此大愿
　一切圆满尽无余　　利乐一切众生界
　彼佛众会咸清净　　我时于胜莲华生
　亲睹如来无量光　　现前授我菩提记
　蒙彼如来授记已　　化身无数百俱胝
　智力广大遍十方　　普利一切众生界
　乃至虚空世界尽　　众生及业烦恼尽
　如是一切无尽时　　惟愿究竟恒无尽

　愿共诸众生　　往生华藏海　　极乐净土中

　　初西域流传华严诸师

　　夫龙树菩萨者。本是妙云相佛。示迹初地位中。是南印土梵之种也。家豪富贵。幼年聪利。超越无伦。生一切智。解四韦陀天文地理星历占记诸般幻术。无不了解。五国名称嗅香知药。悟欲苦本。速发誓愿。九十日中。五印土所有经文。悉皆记之。开说义理。辩如流水。自谓一切智人。住水晶宫。大龙树菩萨。觉知彼故。以神力召至于海。开七宝藏库。示方广经。见此大不思议经。有其三品。上本经者。有十三千大千世界极微尘数偈。一四天下极微尘数品。其中本经者。有四十九万八千八百偈。一千二百品。下本经者。有十万偈。三十九品。龙树诵之。流传世间。得下本已。皎洁慧日。照于第一义天。运楫慈舟。游于真如性海。契三十二之法篡集诸经。造大不思议论。具十万偈。广传西域。集大乘无相空之教。造十地论五百之偈。大庄严佛道论。大悲方便论。各五十颂。无畏论十万偈。摩诃衍释论十卷。大智度论百卷。其名一切智人。我今众等礼赞功德。所获善根。回向一切众生海。愿皆永离缠盖。速悟菩提。南无依大方广佛华严经造大不思议论一切智者龙树大师菩萨南无依大方广佛华严经造十地论六相圆融千部论主天亲菩萨

　　次东土传译华严经诸师南无晋朝北印土佛陀䟦陀罗觉贤三藏法师南无唐朝中印土地婆诃罗日照三藏法师南无证圣于阗实叉难陀喜学三藏法师

　　次东土正传华严祖师南无大方广佛华严经中第三祖造法界观帝心法顺法师南无大方广佛华严经中第四祖造十玄门云华智俨法师南无大方广佛华严经中第五祖造探玄记贤首法藏法师南无大方广佛华严经中第六祖造大疏钞清凉澄观法师南无大方广佛华严经中清凉门下得如来知见者三十八大师等千余法师南无大方广佛华严经中第七祖造华严纶贯注观文圭峰宗密禅师南无大方广佛华严经中造观注记者广智大师

　　次大夏国弘扬华严诸师南无大方广佛华严经中讲经律论重译诸经正趣净戒鲜卑真义国师南无大方广佛华严经中传译经者救脱三藏鲁布智云国师南无大方广佛华严经中令观门增盛者真国妙觉寂照帝师南无大方广佛华严经中流传印造大疏钞者新圆真证帝师南无大方广佛华严经中开演疏钞久远流传卧利华严国师南无大方广佛华严经中传译开演自在𠵴咩海印国师南无大方广佛华严经中开演流传智辩无碍颇尊者觉国师南无大方广佛华严经中西域东土依大方广佛华严经十种法行劝赞随喜一切法师南无大方广佛华严经中兰山云岩慈恩寺流通忏法护国一行慧觉法师

　　次八万四千惑业忏悔

　　惟愿帝网无尽佛法僧宝毗卢遮那如来。普贤文殊海会圣众。世出世神慈悲本愿。放大光明。照于法会。证明护念。衰悯摄受。愿我及一切众生海。自从无始直至今时。业海无尽。帝网重重一切惑业。发露忏悔。夫性相诸宗中。有八万四千法门。八万四千功德。八万四千烦恼。八万四千十恶业。今末浊时。至人人造不善业。各各作恶无悔。由此怨魔外道。破灭正法。其八万四千烦恼。有二种释。一者众生根本烦恼。一贪。二瞋。三慢。四无明。五疑。六身见。七边见。八邪见。九见取。十戒禁取。然一惑力复各有十。即为一百。应分九品。但上品重故。开为三品。中下轻故。各为一品。合为五百。于自五尘。总起五百。于他五尘。总起五百。各本一千。又有自他五尘一一各别起五百为五千。别迷苦谛五千。别迷集谛五千。别迷灭谛五千。别迷道谛五千。如是别迷四谛为二万。并本一千。为二万一千。又依贪行多者。二万一千。依瞋行多者。二万一千。依痴行多者。二万一千。依等分多者。二万一千。总成八万四千。二者以十恶为境。渐渐相成。一一各成十。为一百。迷自他五尘成一千。于十谛法门迷者。其四谛三谛二谛一谛是也。若迷故说为谛等十。谛惑迷十善。即成一万。今迷十谛。空有不同。分为二万。或云迷十善。二谛分为二万。及本一千。如余经说。如是等法界帝网。惑海业海。重重无尽。若欲发露忏悔。当识逆顺十心。

　　天台摩诃止观云。若欲忏悔二世重障。当识顺流十心。明知过失。当运逆流十心。以为对治。此二十心。通为诸忏之本。顺流十心者。一自从无始阇识昏迷。烦恼所醉。妄计人我。计人我故。起于身见。身见故妄想颠倒。颠倒故起贪嗔痴。贪嗔痴故广造诸业。业则流转生死。二者内具烦恼。外值恶友。扇动邪法。劝惑我心。倍加隆盛。三者内外恶缘。既具能。内灭善心。外灭善事。又于他善都无随喜。四者纵恣三业。无恶不为。五者事虽不广。恶心遍布。六者恶心相续。昼夜不断。七者覆讳过失。不欲人知。八者鲁扈抵突。不畏恶道。九者无惭无愧。十者拨无因果。作一阐提。是为十种。顺生死流。昏倒造恶。厕虫乐厕。不觉不知。积集重累。不可称计。四重五逆。极至阐提。生死浩然。而无际畔。今欲忏悔。应当逆此。罪流用十种心。翻除恶法。一者先正信因果。决定孱然。业种虽久。久不败亡。终无自作。他人受果。精识善恶。不生疑惑。是为深信。翻破一阐提心。二者自愧克责鄙极罪人。无羞无耻。习畜生法。弃舍白净。第一庄严。咄哉无钩。造斯重罪。天见我屏罪。是故惭天人知我显罪。是故愧人。以此翻破无惭无愧心。三者怖畏恶道。人命无常。一息不返。千载长往。幽途绵邈。无有资粮。苦海悠深。船筏安寄。贤圣呵弃。无所恃怙。年事稍去。风刀不奢。岂可晏然。坐待酸痛。譬如野干失耳尾牙。诈眠望脱。忽闻断头。心大惊怖。遭生老病。尚不为急死事弗奢那得不怖。怖心起时。如履汤火。五尘六欲。不暇贪染。如阿输柯王。闻旃陀罗。朝朝振铃。一日已尽。六日当死。虽有五欲。无一念爱。行者怖畏。苦到忏悔。不惜身命。如彼野干决绝无所思念。如彼怖王。以此翻破不畏恶道心。四者当发露莫覆瑕疵贼毒恶草。急须除之。根露条枯。源干流竭。若覆藏罪。是不良人。迦叶头陀。令大众中发露方等。令向一人发露。其余行法。但以实心。向佛像改革。如阴隐有痈覆讳。不治则死。以此翻破覆藏罪心也。五断相续心者。若决果断奠毕故不造新。乃是忏悔。忏已更作者。如王法初犯得原。更作则重初入道场罪。则易灭更作难除已能吐之。云何更啖。以此翻破常念恶事心。六者发菩提心。昔自安危人。遍恼一切境。今广起兼济。遍虚空界。利益于他用。此翻破遍一切处。起恶心也。七修功补过者。昔三业作罪。不计昼夜。今善身口意。策励不休。非移山岳。安填江海。以此翻破。纵恣三业心。八守护正法者。昔自灭善。亦灭他善。不自随喜。亦不喜他。今守护诸善。方便增广。不令断绝。辟如全城之勋。胜鬘云。守护正法。摄受正法。最为第一。以此翻破无随喜心。九念十方佛者。昔亲狎恶友。信受其言。今念十方佛。念无碍慈。作不请友。念无碍智。作大导师。翻破顺恶友心。十观罪性空者。了达贪欲嗔痴之心。皆是寂静门。何以故。贪嗔若起。在何处住。知此贪瞋。住于妄念。妄念住于颠倒。颠倒住于身见。身见住于我见。我见则无住处。十方谛求。我不可得。我心自空。罪福无主。深达罪福相。遍照于十方。令此空慧。与心相应。譬如日出时。朝露一时失。一切诸心。皆是寂静门。示寂静故。以此翻破无明昏闇。是为十种忏悔。顺涅槃道。逆生死流。能灭四重五逆之过。若不解此十心。全不识是非。云何忏悔。设入道场。徒为苦行。终无大益。涅槃云。若言勤修苦行。是大涅槃近因缘者。无有是处。即此意也。是名忏悔事中重罪也。

　　次忏见罪者。以见惑故。顺生死流。如前所说。向运十心。附事为忏。忏钝使罪。今扶理忏见。忏利使罪。然见心猛威起重烦恼。应傍用事助。如服下药。须加巴豆。令黈泻尽底。是故还约十法。以明忏见一翻破不信者。即点身见心。令识无明苦集。如郁头篮。弗得非想定。世人崇之。如佛不识苦集报尽。还堕须䟦陀罗。得非想定。虽无粗想。有细烦恼。长爪利智。而受不受。高着外道。尚未出见。非是涅槃。况粗浅者。尚不逮篮弗。而言是真道。岂非大僻。是人爱着。观空智慧。是事不知。名为无明而起。违从依见。造行见行。依色即是名色。名色即是苦等。迷苦起于爱有。有生未来生死流转相续。岂是寂灭。若谓生死尽者。乃是慢语。呼无明见心为道。非道为道。非因计因。名为戒取。岂非因盗。呼未来三途苦报为涅槃。此是见取。非果计果。是为果盗。身边邪见。其事可知。如此见心。乃是苦集。非灭道也。尚非三藏道灭。岂是摩诃衍道灭。若能如是即知世间因果。复识出世因果故。大品云。般若能示世间相。所谓示是道非道。是为深识见心苦集也。又深者。非但知无明苦集。亦识三藏因果。亦识因缘生法。即空四谛因果。又复深者。亦知因缘即假无量四谛因果。又复深者。亦知因缘即中无作四谛因果。于一见心。具识一切因果故。大经云。于一念心。悉能称量无量生死。是名不可思议。故名深信破不信也。二生重惭愧者。不见我心中三谛之理。名惭愧。且约理观。论人天者。惭干慧性地之人。愧四果净天三十心人。十地义天。五品六根清净之人。四十二位天。例如作意得报名为人。自然果报名为天。二种天人亦复如是。方便道名为人。真理显名为天。见心造罪。覆三谛理。不逮三种人天。是故惭愧翻破无惭愧心也。三怖畏者。知见心造罪。此过深重。大论云。诸佛说空义。为离诸见故。若复见有空。诸佛所不化。我今由见。而起大罪。此间劫尽。他方狱生。此间劫成。还来此处。如是展转。无量无边。若说果报所受之身。当吐热血死故。知见罪大重。既非无漏。不出生死。烦恼润业。堕落何疑。一命不追。永无出日。为是义故。生大怖畏。翻破不畏恶道心也。四发露者。从来诸见。而生爱着。覆此三谛。不能决定生信。今知见过失。发却三疑。无所隐讳。显其谛性。是为发露。翻破覆藏罪心也。五断相续心者。三谛之观。勿令有间。以八正道。治三惑心。断而不习。此翻破相续恶心也。六发菩提心者。即是缘三谛理。皆如虚空。空则无边。愍伤一切。普令度脱。昔迷此起惑有无边故。罪亦无边。今菩提心。遍于法界。起无作善。亦遍法界。翻破昔遍空无作恶也。奏师子琴。余弦断绝。即此义也。七修功补过者。三谛道品。即是菩萨宝炬。陀罗尼是行道法趣涅槃门。如此道品。念念相续。即是修功补过。昔执于见。谓为涅槃。于见不动不修道品。设令动有入无。如屈步虫。虽于见动亦不能修道品。今知有无是见。不执为实。是名见动。而不修道品。若破柝诸见。行于道品。是名见动。而修道品。又体见即空即假即中。既言即者。于见不动。而修三种道品。是为修功。补于纵见之过也。八守护正法者。昔护见不令他。破方便申通。今护三谛。诸空不令见破。若有留滞善。巧申弘亡身存法。犹如父母。守赞其子。此翻破毁善事也。九念十方佛者。昔服见毒。常无厌足。如渴思饮。又遇恶师。如加以碱水。以苦舍苦。我慢矜高。谄心不实。于千万亿劫。不闻佛名字。今念三谛不来不去。即是佛无生法。即是佛常为谛理所护。此翻破狎恶友心。十观罪性空者。此三种惑。本来寂静。而我不了妄。谓是非如热病人。见诸龙鬼。今观见如幻如化。来无所从。去无足迹。亦复不至东西南北。一切罪福。亦复如是。一空一切空。空即罪性。罪性即空。此翻破颠倒心也。运此十忏时。深观三谛。又加事法。以殷重心。不惜身命。名第二健儿。是名事理两忏。

　　我等为无明所覆。不识惑业罪因。今遇道场。方始觉知。归命毗卢遮那如来。及一切贤圣海众。烧香散华。一切惑业。发露忏悔。不敢覆藏。由此因缘。我及法界众生海。帝网重重一切惑业海。愿皆清净。

　　次忏悔灭罪印咒

　　唵萨㗚末(二合)巴(引)巴眉悉普怛[口*捺]曷捺末日啰也莎曷(应诵三遍)

　百劫积集罪　　一念尽荡除　　如火焚枯草
　灭尽无有余

　我昔所造诸恶业　　皆由无始贪嗔痴
　从身语意之所生　　一切我今皆忏悔

　　忏悔已。至心归命礼本尊毗卢遮那佛。

　　至心发愿

　　十地经云。佛子。菩萨发如是大愿。所谓生广大清净决定了解。以一切供养之具。恭敬供养一切诸佛。令无有余。又愿受一切佛法轮。愿摄一切佛菩提。愿护一切诸佛教。愿持一切诸佛法。又愿一切世界佛。兴于世从兜率天宫殁入胎。初生出家。成道说法。示现涅槃。皆悉往诣。亲近供养。为众上首。受行正法。于一切处。一切时而转。又愿一切菩萨行。广大无量不坏不杂。摄诸波罗蜜净。治诸地总相别相同相异相成相坏相所有菩萨行。皆如实说。教化一切。令其受行。心得增长。又愿一切众生界。有色无色。有想无想。非有想非无想。卵生胎生湿生化生。三界所系。入于六趣一切生处。名色所摄。如是等类。我皆教化。令入佛法。令永断一切世间处。令安住一切智道。又愿一切世间广大无量。粗细乱想倒住正住。若入若行若去。如帝网差别十方无量种种不同。智皆明了。现前知见。又愿一切国土入一国土。一国土入一切国土。无量佛土。普皆清净光明。众具以为庄严。离一切烦恼。成就清凉道。无量智慧众生。充满其中。普入大愿。诸佛境界。随诸众生心。而为示现。皆令欢喜。又愿与一切菩萨。同一志行。无有怨嫉。集诸善根。一切菩萨。平等一缘。常共集会。不相舍离。随意能现。种种佛心。住其自心。能知一切如来境界。威力智慧。得不退转。如意神通。游行一切世界。现形一切众会。普入一切生住成就不思议。大乘修菩萨行。又愿成不退转。行菩提行。身语意业。悉不唐损。若暂见者。则必定入法。暂闻音声。则得真实智慧。才生净信。则永断烦恼。得如是大药王树身。得如意宝身。修行一切菩萨行。又愿于一切世界。成阿耨多罗三藐三菩提。不离一毛端。处于一切毛端处。皆悉示现。初生出家。诣道场成正觉。转法轮入涅槃。得佛境界大智慧力。于念念中。随一切众生心。示现成佛。念得寂灭。以一三菩提。知一切法界。即涅槃相。以一音说法。令一切众生。心皆欢喜。示入大涅槃。而不断菩萨行。示大智慧地。安立一切法。以法神通智通神足通幻通。自在变化。充满一切法界。以此十门为首。满足百万阿僧祇大愿。佛子此大愿以十尽句。而得成就。何等为十。所为众生界。尽世界。尽虚空界。尽法界。尽涅槃界。尽佛出现界。尽如来智慧界。尽心所缘界。尽佛智所入境界。尽世间转法转智转界。尽若众生界。尽我愿乃尽若世界。乃至世间转法转智转界。尽我愿乃尽而众生界。不可尽乃至世间转法转智转界。不可尽故。我此大愿善根无有穷尽。

　愿我临欲命终时　　尽除一切诸障碍
　面见彼佛阿弥陀　　即得往生安乐刹

　　发愿已。至心归命礼本尊毗卢遮那佛。

　　○(白)众等听说经中无常偈

　轮回三界中　　犹如汲井轮　　又如蚕作茧
　茧成自缠缚　　无上诸世尊　　圆觉声闻众
　尚舍无常身　　何况诸凡夫　　父母及妻子
　兄弟并眷属　　目观生死急　　云何不愁叹
　是故劝诸人　　谛听真实法　　共舍无常处
　常行不死门

　　○应诵补阙百字咒偈

　惟愿法界七处会　　哀愍忆念众生海
　主伴道场佛会处　　虽作忏悔之法事
　我等所作不堪量　　若或错失或颠倒
　不办不具或余剩　　恐成杂乱之善根
　道场佛会慈悲力　　又百字咒真谛力
　所忏罪海愿清净　　所作法行令圆满

　　○次诵求忍纳愿偈

　我等凡愚福力微　　未得正念意浊乱
　种种不具供养劣　　忘失杂乱不称理
　愿承三宝同体慈　　摄受善根愿令成
　缘性圆融称法界　　普贤行愿愿圆满

　　启白圣贤

　仰白十身遍照佛　　华藏世界诸如来
　娑婆本师释迦尊　　普贤文殊诸上首
　刹海圣众并徒众　　华藏会上诸上人
　释梵诸天众类神　　获得他心道眼者
　并愿不舍慈悲力　　证明我等二众人
　为修行愿总持门　　某时至心同礼忏

　　所生功德。总用庄严法界。刹海众生。当愿天仙。不坠悟着乐。而非常国土清平识真乘。而是胜群僚。常居禄位。皆欣圆顿教门人民。永保安宁。咸修觉照之道。师僧父母。福庆汪洋。信施檀那。万行圆满。三途俱时。离苦八难。并悉消除。镬汤变为清凉池。铁床变作莲华座。息悲痛之响。同念佛之音。人人有返本之心。各各悉还源之照。常发今愿当愿。俱不退心观行。令成同证华严海会。为上良缘。清净法身毗卢遮那佛圆满报身卢舍那佛千百亿化身释迦牟尼佛十二上愿药师琉璃光佛四十八愿阿弥陀佛大圣普贤菩萨摩诃萨大圣文殊菩萨摩诃萨大圣观世音菩萨摩诃萨大圣地藏菩萨摩诃萨大圣遍法界菩萨摩诃萨摩诃般若波罗蜜

　　大方广佛华严经咒

　　捺麻(紧)萨慢(引)怛莫[口*捺](重也)难哑不啰(二合)帝曷怛折(引)难祢唵鸡祢鸡祢怛达(引)遏当𠹌末(二合)(重)斡山(舌腭)(引)碇不啰(二合)帝呜怛麻怛摩怛麻怛达(引)遏当𠹌末(二合)斡吽癹怛莎(引)曷(引)

　　毗卢遮那灌顶光咒

　　唵哑么遏(重)妹(重)𠺘拶捺么曷(引)摩𠹌啰(二合)(引)麻祢(舌腭)巴𠹌麻(二合)𪢚辣不啰(二合)斡㗚怛(二合)也吽

　处世界如虚空　　如莲华不着水
　心清净超于彼　　稽首礼无上尊

　　旋绕念诵南无法界十方佛南无法界十方法南无法界十方僧南无毗卢遮那佛南无释迦牟尼佛南无大方广佛华严经南无普贤菩萨南无文殊师利菩萨南无法会大菩萨南无功德林菩萨南无金刚幢菩萨南无金刚藏菩萨南无文殊等五十五圣者南无善财菩萨南无法界刹海微尘数菩萨一切海众自归依佛当愿众生体解大道发无上心自归依法当愿众生深入经藏智慧如海自归依僧当愿众生统理大众一切无碍和南圣众

　　大方广佛华严经海印道场十重行愿常遍礼忏仪卷第四十二(终)

　　No. 1470-A

　　钦褒忠义忠荩四川左布政云南丽阳佛弟子木增。同丽江府知府授参政男木懿应袭孙木靕。暨诸子孙太学生木乔木参生员木宿木櫾木橒木㮱木极悟乐等。各捐净捧。延僧命役。敬奉
大方广佛华严经三昧忏仪一部共四十二卷六十一册。直达南直隶苏州府尝熟悬隐湖南村笃素。居士毛凤苞汲古阁中鸠良工雕造。起于崇祯庚辰孟夏。终于辛巳𦱤春。凡一载功成。今置此版于浙江嘉兴府楞严寺藏经阁。祈流通诸四众历劫熏修。见闻此法永持不舍所愿。
一乘顿教遍布人寰。三有群生俱明性海者耳。

　　赍经僧系鸡足山悉檀禅寺比丘道源玄契等
