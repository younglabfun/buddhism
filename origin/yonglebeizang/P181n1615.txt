永乐北藏第 181 册 No. 1615 大明三藏法数(第1卷-第13卷)


　　大明三藏法数总目卷上　　　　　昆第一卷一心(出华严经第十三卷平字函)一心约教有异(出华严一乘教义分齐章中卷迹字函)一善心(出涅槃经第十九卷归字函)一人(出仁王护国经上卷翔字函)一身(出华严经第十三卷平字函)一虚(出普贤行愿品䟽未入藏)一月喻三身(出宝王论未入藏)一月三舟喻(出华严经䟽第十七卷军字函)一法(出华严经第十三卷平字函)一理(出法华玄义第一卷下多字函)一乘(出法华经第一卷草字函)一雨(出法华经第三卷草字函)一门(出法华经第二卷草字函)一味(出法华经第三卷草字函并法华玄义士字函)一大事因缘(出法华经一卷草字)一觉(出起信论情字函)一道(出华严经第十三卷平字函)第一义(出大集经第十六卷让字函)一实谛(出涅槃经第十三卷归字函)一实相印(出法华玄义章八卷上多字演)一实境界(出占察善恶当邦经下卷景字重)一地(出法华经第三卷草字函)一法印(出宗镜录第一卷第字函)一法界(出起信论情字函)一真法界(出华严经随䟽演义钞第一卷沙字函)一藏(出华严经䟽第十六卷军字函)一会(出法华要义下卷未入藏)一极(出普贤行愿品䟽未入藏)一致(出华严经随䟽演义钞第四卷沙字函)一源(出华严经随䟽演义钞第一卷沙字函)一体(出法界观迹字函)一偈(出翻译名义第四卷十二分教篇)一句(出华严经第六十二卷首字函)一言(出圆觉经略䟽未入藏)一语(出华严经䟽第四卷用字函)一名(出涅槃经第三十三卷王字函)一字(出大方广师子吼经良字函)一义(出华严经第六十二卷首字函)一音(出维摩经上卷方字函)一音教(出华严经䟽第一卷用字函)一宗(出华严经䟽第三卷用字函)一相(出起信论情字函)一合相(出金刚经羽字函)一性(出涅槃经第十卷宾字函)一性(出华严经第五十二卷𥠖字函)一因(出涅槃经第三十二卷王字函)一如(出首楞严三昧经中卷靡字函)一行(出涅槃经第十一卷归字函)佛二种十身(出华严经䟽第一卷用字函)二觉(出翻译名义第一卷十种通号篇)二觉(出起信论上卷情字函)二种佛境(出华严经䟽第五卷用字函)二种身土(出佛地经论第一卷离字函)身土二不相离(出宗镜录第二十一卷茂字函)二种神力(出大智度论第九卷傅字函)二宿因力(出华严经䟽第一卷用字函)二足(出金刚经纂要䟽未入藏)悉达太子二相(出佛本行集经第九卷父字函)二种舍利(出翻译名义第五卷名句文法篇)二法(出华严经䟽第一卷用字函)二法(出楞伽经第三卷惟字函)二种法性(出地持经第二卷安字函)契经二义(出阿毗达磨大毗婆沙论第一百二十六卷坚字函)二般若(出大智度论第一百卷叔字函)二般若(出华严经䟽第一卷用字函)般若二种相(出地藏十轮经第十卷陶字函)二种般若庄严(出大般若经并大智度论第八卷傅字函)金刚二义(出金刚经助显录未入藏)法华二妙(出法华玄义第二卷上密字函)第二卷迹本二门(出法华玄义释签第七卷下士字函并法华文句第一卷寔字函)二种一乘(出华严经䟽第二卷用字函)二种庄严(出涅槃经第二十七卷王字函)二种庄严(出金刚经纂要䟽未入藏)二如来藏(出大乘止观法门第一卷途字函)二经体(出华严经䟽第二卷用字函)二涅槃(出金光明经玄义上卷三涅槃下会字函)二涅槃(出大智度论第三十一卷奉字函)二法相违(出瑜伽师地论第九十二卷气字函)二智(出华严经随䟽演义钞第一卷沙字函)二智(出摄大乘论第三卷下隐字函)二智(出大集经第二十三卷国字函)二智(出观音玄义下卷三智下遵字函)二智(出华严经随䟽演义钞第九卷沙字函)二真如(出华严经随䟽演义钞第六卷沙字函)二真如(出起信论䟽未入藏)二真如(出起信论䟽未入藏)二种如如(出佛性论第二卷匪字函)二心(出莲宗宝鉴未入藏)二心(出成唯识论第三卷义字函)二种心相(出占察善恶经下卷景字函)二种性(出楞伽经第二卷鞠字函)二种性(出大智度论第三十一卷奉字函)二种性(出地持经第一卷安字函)二种性(出地持经第二卷安字函)二相(出起信论上卷情字函)二相(出起信论上卷情字函)二相(出大智度论第三十一卷奉字函)二相(出宗镜录第七十八卷铭字函)二相别(出析玄记未入藏)二根(出楞严经义海第十四卷颇字函)二种根本(出楞严经第一卷羔字函)二种识(出显识论沛字函)识二分(出摄大乘论释第四卷连字函)阿赖耶二义(出宗镜录第六卷策字函)二德(出观音玄义上卷三德下遵字函)二行(出华严经䟽第一卷用字函)二行(出华严经䟽第三卷用字函)二观行(亦名唯识观出宗镜录第三十五卷宝字函)二道(出婆沙论并净土十疑论刑字函)二道(出止观辅行记第三卷魏字函)二道(出析玄记未入藏)二道(出文殊师利菩萨问菩提经论下卷弗字函)二谛(出翻译名义第四卷明四谛法篇)二门(出华严经䟽第一卷用字函)二门(出大智度论第十五卷训字函)起信二门(出起信论上卷情字函)二种神力(出楞伽经第二卷惟字函)二力(出华严经䟽第八卷用字函)二种师子奋迅三昧(出法界次第中卷刑字函)二种超越三昧(出法界次第中卷刑字函)精进二种相(出地藏十轮经第九卷陶字函)二忍(出大智度论第六卷傅字函)二忍(出地持经第五卷安字函)忍有二种相(出地藏十轮经第九卷啕字函)二方便(出无著造金刚般若经论中卷受字函)方便二种相(出地藏十轮经第十卷陶字函)二无我(出楞伽经第一卷惟字函)二种我见(出起信论下卷情字函)二空(出法藏般若心经略䟽百字函)二空(出土观第三卷上霸字函)空有各具二义(出华严经䟽第四卷用字函)二执(出金光明经文句记第四卷盟字函)二法执(出宗镜录第六十五卷㓨字函)二我执(出宗镜录第七十四卷铭字函)空有二执(出宗镜录第十六卷功字函)二种常(出大智度论第四十三卷母字函)二无常(出大智度论第四十三卷母字函)二无常(出析玄记未入藏)二假(出宗镜录第六十七卷㓨字函)二因(出涅槃经第二十八卷王字函)二因(出宗镜录第七十一卷铭字函)二因(出天台四教仪集注中卷未入藏并法华文句第七卷上宁字函)二因(出大智度论第九十六卷叔字函)二因(出大涅槃经第二十八卷王字函)二因(出瑜伽师地论第三十一卷儿字函)二果(出宗镜录第七十一卷铭字函)二果(出阿毗昙论第一卷鼓字函)二种无漏因果(出大涅槃经第十二卷归字函)二加(出华严经䟽第一卷用字函)二种显示(出华严经䟽第一卷用字函)二种广利(出华严经䟽第一卷用字函)二种说法(出宝性论第四卷性字函)二种通相(出楞伽经第三卷惟字函)第三卷论有二种(出阿毗达磨大毗婆沙论第一百一十卷意字函)二种语(出涅槃经第十四卷归字函)二种爱语(出大智度论第六十六卷诸字函)二句(出翻译名义第五卷名句文法篇)二义(出圆觉经䟽未入藏)二决定义(出楞严经第二卷羔字函)二请(出华严经䟽第一卷用字函)二答(出华严经䟽第九卷用字函)二食(出法华文句第八卷上宁字函)二种观(出禅要呵欲经聚字函)二种观法(出占察善恶经下卷景字函)二见(出涅槃经第二十五卷王字函)二见(出涅槃经第十七卷归字函)无明二义(出起信论䟽未入藏)二种熏(出涅槃名义第六卷心意识法篇)二种生死(出成唯识论第八卷义字函)二女(出涅槃经第十二卷归字函)二种破着(出去智度论第四十五卷毋字函)二解脱(出宝性论第五卷性字函)二解脱(出华严经䟽第一卷用字函)二解脱(出成实论第十七卷舍字函)二断(出地持经第二卷安字函)二种护持事(出地藏十轮经第六卷陶字函)二教(出华严孔目未入藏)华严为诸教本有二(出华严经䟽第一卷用字函)印师二教(出华严经䟽第一卷用字函)昙谶二教(出华严经䟽第一卷用字函)远师二教(出华严经䟽第一卷用字函)刘虬二教(出华严经䟽第一卷用字函)二种无心约教(出宗镜录第四十五卷勒字函)二宗释题(出天台四教仪集注上卷未入藏并华严经䟽第三卷用字函)二种立题(出法华文句第一卷上寔字函)二摄(出净名经䟽未入藏)二种入(出金刚三昧经上卷难字函)二诠(出宗镜录第六卷策字函)二羯磨(出四分律下卷忏六聚法篇外字函)二羯磨(出毗尼母论第二卷唱字函)二种却魔法(出修习止观坐禅法要下卷途字函)二等(出宗镜录第十四卷功字函)二殊胜(出楞严经第六卷羔字函)二种清净(出华严经随䟽演义钞第六卷沙字函)二种自在(出华严经䟽第六卷用字函)二种毕竟(出大涅槃经第二十七卷王字函)二种际(出华严经随䟽演义钞第一卷沙字函)二转依(出楞严经义海第二十一卷牧字函)二种无量(出大智度论第二十卷训字函)二种无碍(出华严经䟽第六卷用字函)二花(出华严经䟽第三卷用字函)二种菩萨(出大智度论第九十二卷叔字函)菩萨二心(出大智度论第二十七卷入字函)二种胜(出地持经第一卷安字函)二木(出法华经文句第七卷上宁字函)二种独觉(出析玄记未入藏)二藏(出庄严经论第四卷慈字函)二乘(出华严经䟽第二卷用字函)二乘(出天台四教仪集注上卷未入藏)二果二义(出析玄记未入藏)初果二义(出析玄记未入藏)利钝二拫(出析玄记未入藏)二种医(出大智度论第二十四卷入字函)二宗(出翻译名义第一卷宗释论主篇)二种比丘(出出曜经第五卷广字函)理事二和(出翻译名义第一卷释氏众名篇)二天随人(出华严经第六十卷𥠖字函)二难化(出大智度论第九十一卷叔字函)二种众生(出大智度论第三十一卷奉字函)闻经二种非器(出华严经䟽第三卷用字函)二种(出法华安乐行义土字函)二种受具戒法(出大宝积经第一百四卷文字函)二种健见(出涅槃经第十九卷归字函并水忏下卷)二种人咒术不能加(出摩登伽经上卷庆字函)二种破戒人(出大智度论第九十一卷叔字函)二人出佛身血(出大智度论第六十三卷诸字函)二种退(出地持经第一卷安字函)二亲(出法苑珠林第五十卷驱字函四重恩篇)第四卷二护(出涅槃经第三十三卷鸣字函)二种有(出阿毗昙毗婆沙论第六卷都字函)二种病(出涅槃经第十二卷归字函)二种病(出大智度论第八卷傅字函)二种死(出大涅槃经第十二卷归字函)二种布施(出大智度论第三十三卷奉字函)二种法施(出般若经第四百六十九卷昆字函)二种身行施(出大智度论第十二卷训字函)二种施(出法界次第下卷刑字函)二戒(出华严孔目未入藏)二戒(出毗婆沙论第十三卷动字函)二戒(出华严经䟽第名卷用字函)二戒(出涅槃经第十一卷师字函)二戒(出涅槃经第三十五卷鸣字函)出家二戒(出天台四教仪集注未入藏)在家二戒(出毗婆沙论第一百二十三卷坚字函)邪正二戒(出天台四教仪集注未入藏)二持(出华严经䟽第五卷用字函)二种精进(出法界次第下卷刑字函)二种精进心(出法华忏仪辅字函)二种忍辱(出大智度论第十四卷训字函)二种分别真伪禅相(出修习止观坐禅法要下卷途字函)二种寂静(出释氏要览躁静篇未入藏)二种愿(出大智度论第三十卷入字函)二种修行(出涅槃经第二十五卷王字函)二因缘发起正见(出大智度论第三十四卷奉字函)二种心(出地持经第一卷安字函)意业有二种心(出大乘理趣六波罗蜜经第七卷馨字函)二种忏悔(出补助仪并天台四教仪会字函)二种白法(出华严经随䟽演义钞第四卷沙字函)二种劝请(出大智度论第七卷傅字函)二种资粮(出宝积经第五十二卷官字函)二种供养(出普贤行愿品即贞元华严经第四十卷遐字函)二善(出大智度论第四十八卷母字函)二种福田(出大智度论第二十三卷入字函)二种福田(出大方便佛报恩经第五卷墨字函)二利(出金刚般若经破取着不坏假名论下卷弗字函)二种阐提(出楞伽经第一卷鞠字函)二种见(出大智度论第七卷传字函)鬼二生(出俱舍释论第六卷禽字函)二罪(出圆觉经略䟽未入藏)二吉罗(出翻译名义第七卷篇聚名报篇)二恶(出大智度论第四十八卷母字函)二种恶事(出大智度论第二十三卷入字函)二烦恼(出瑜伽师地论第五十五卷怀字函)二烦恼(出大智度论第七卷传字函)二烦恼(出华严经䟽第八卷用字函)二惑(出法华释签第六卷上多字函)二惑(出华严经随䟽演义钞第一卷沙字函)见思二惑(出天台四教仪集注未入藏)客尘二义(出楞严经第一卷羔字函)二障(出圆觉略䟽未入藏)二障(出楞严经义海第十四卷颇字函并宗镜录第四十一卷勒字函)二障(出天亲造金刚般若波罗蜜经论受字函)二业(出阿毗达磨俱舍论第七卷观字函)轻重二业(出涅槃经第三十一卷鸣字函)二碍(出宗镜录第二卷策字函并演义钞第二十卷漠字函)众芦二义(出宗镜录第四十七卷勒字函)二悭(出地持经第三卷安字函)二爱(出大智度论第七十二卷姑字函)二种邪见(出中论第四卷箴字函)二种妄见(出楞严经第二卷羔字函)二种无知(出天台四教仪集注未入藏)二种颠倒(出楞严经第七卷羔字函)二贫(出大智度论第九十八卷叔字函)二缘(出楞伽经第二卷惟字函)二种有漏因果(出大涅槃经第十二卷归字函)二杀(出梵网经下卷安字函)二杀(出梵网经下卷安字函)二报(出华严经䟽第一卷用字函)二种杀生报(出法苑珠林第七十卷振字函)二种偷盗报(出法苑珠林第七十卷振字函)二种[婬-壬+(工/山)]报(出法苑珠林第七十卷振字函)二种妄语报(出法苑珠林第七十卷振字函)二种两舌报(出法苑珠林第七十卷振字函)二种恶骂报(出法苑珠林第七十卷振字函)二种邪见报(出法苑珠林第七十卷振字函)二种无义语报(出法苑珠林第七十卷振字函)二种贪报(出法苑珠林第七十卷振字函)二种瞋报(出法苑珠林第七十卷振字函)世界二义(出楞严经第四卷羔字函)二世间(出翻译名义第三卷世界篇)二种世间清净(出无量寿经优波提舍颠字函)二土(出宗镜录第八十九卷五土下磻字函)二土(出华严经随䟽演义钞第四卷沙字函)二种流(出涅槃经第三十六卷鸣字函)二身(出成唯识论第八卷义字函)二种色(出宗镜录第七十五卷铭字函)二种色(出大智度论第二十一卷入字函)二种色(出宗镜录第五十八卷碑字函)二食(出天台四教仪集注未入藏)二种存济(出阿毗达磨论第二卷笙字函)二求(出成实论第六卷丙字函)二种数(出华严经䟽第五卷用字函)二种灭(出显扬圣教论第八卷分字函)二边(出摄大乘论释第一卷连字函)二边(出中论第四卷箴字函)二时(出大智度论第一卷博字函)第五卷三佛身(出宗镜录第八十九卷磻字函)三身(出金光明经玄义上卷会字函)三身遍相(出华严经随䟽演义钞第八卷沙字函)三身华梵(亦名三如来出翻译名义十种通号篇并通别三身篇)三身寿量(出法华经文句第九卷下寔字函)佛化身三(出观佛三昧海经第四卷量字函)三觉(出翻译名义第一卷十种通号篇)三种常(出佛地经论第七卷节字函)三种神变(出大宝积经第八十六卷始字函)三佛土(出华严经䟽第一卷用字函)佛行离地三意(出华严经随䟽演义钞并佛说处处经敬字函)如来乞食三意(出法集经第一卷难字函)佛三事入城(出金刚经䟽乞食十利下会字函)佛三不能(出景德传灯录第四卷合字函)三种奇特事(出过去现在因果经第四卷尺字函)佛三语(出华严经随䟽演义钞第六卷沙字函)三处不转法轮三轮(出金光明经文句第二卷明字函)佛三密(出大智度论第十卷傅字函)住持三宝(出华严经随䟽演义钞第二卷沙字函并华严三宝章上卷迹字函)同体三宝(出华严经随䟽演义钞第二卷沙字函并华严三宝章上卷迹字函)别相三宝(出释氏要览中卷三宝篇未入藏)别相三宝(出华严经随䟽演义钞第二卷沙字函并华严三宝章上卷迹字函)大乘三宝(出华严经随䟽演义钞第二卷沙字函并华严三宝章上卷迹字函)小乘三宝(出华严三宝章上卷迹字函)华严三圣(出翻译名义第一卷通别三身篇菩萨别名篇)三种大师(出本事经第七卷孝字函)三藏(出翻译名义第四卷总名三藏篇)大乘三藏(出华严经随䟽演义钞第五卷沙字函)小乘三藏(出天台四教仪集注上卷未入藏)三如来藏(出圆觉经略䟽上卷未入藏)三藏诠三学(出四教义第五卷弊字函)三经通别(出法华玄义第一卷下密字函)法华三周(出法华玄义第七卷下勿字函)莲华三喻(出法华玄义第一卷上密字函)三分科经(出法华文句第一卷上寔字函)亲光三分科经(出佛地经论第一卷节字函)三善(出法华文句第三卷上寔字函)三轨弘经(出法华经第四卷草字函并法华文句第八卷上更字函)三涅槃(出金光明经玄义上卷会字函)三般若(出金光明经玄义上卷会字函)三大乘(出金光明经玄义上卷会字函)三菩提(出金光明经玄义上卷会字函)三菩提(出出生菩提心经羊字函)三转法轮(出法华文句第七卷下宁字函)三法印(出法华玄义第八卷上勿字函)三陀罗尼(出大智度论第二十八卷入字函)三无碍(出大宝积经第十四卷师字函)三德(出华严经䟽第八卷用字函)三德(出金光明经玄义上卷会字函)翻三染成三德(出华严经随䟽演义钞第四卷沙字函)三解脱门(出法界次第中卷刑字函)三无为(出俱舍论第一卷禽字函)律有三名(出大藏一览未入藏并华严经䟽第一卷用字函)三论(百论出造字函中论出箴字函十二门论出造字函)三学(出翻译名义第四卷示三学法篇)三归依(出法界次第中卷刑字函)三三昧(出法界次第中卷刑字函)三三昧(出成实论第十四卷舍字函)三止(出止观第五卷霸字函)为三事故修奢摩他(出涅槃经第三十一卷鸣字函)觉观三种发相(出释禅波罗蜜次第法门第四卷烦字函)第六卷贪欲三种发相(出释禅波罗蜜次第法门第四卷烦字函)瞋恚三种发相(出释禅波罗蜜次第法门第四卷烦字函)愚痴三种发相(出释禅波罗蜜次第法门第四卷烦字函)三种病相(出释禅波罗蜜次第法门第四卷烦字函)修定三障(出释禅波罗蜜次第法门第四卷烦字函)三慧(出成实论第二十卷舍字函)三智(出观音玄义下卷遵字函)三智(出楞伽经第三卷惟字函)三觉(出圆觉经略䟽上卷未入藏并起信论情字函)三性(出楞严经第三卷羔字函)三佛性(出华严孔目未入藏)三因佛性(出金光明经玄义上卷会字函)三自性(出显扬圣教论第四卷分字函)三无性(出成唯识论第九卷义字函)三心(出宗镜录第八十九卷磻字函)转三心得三身(出宗镜录第八十九卷磻字函)三种缘慈(出佛地经论第五卷即字函)三种意生身(出楞伽经第三卷惟字函)如意通有三种(出大智度论第五卷传字函)三通力(出华严经䟽第三卷用字函)三明(出杂阿含经第三十一卷虚字函)三识(出楞伽经第一卷惟字函)三识(出翻译名义第六卷心意识法篇)三识缘境广狭(出宗镜录第三十六卷实字函并瑜伽师地论第五十一卷怀字函)三种熏习(出华严孔目未入藏)三种相(出成实论第十卷义字函)三细相(出起信论情字函)三大(出起信论䟽未入藏)三种身(出大乘五蕴论投字函)三不可尽(出宝积经第十四卷师字函)天台三观(出金光明经玄义下卷会字函)三种三观(出宗镜录第三十五卷宝字函)法界三观(出华严法界观迹字函)圆觉三观(出圆觉经略䟽下卷未入藏)南山三观(出止观辅行第四卷魏字函)三种观法(出止观义例下卷途字函)毗婆舍那三行(出深密解脱经第三卷效字函)为三事故修毗婆舍那(出涅槃经第三十一卷王字函)三谛(出法华玄义第二卷下密字函)三谛(出仁王护国般若经䟽第三卷韩字函)三假(出摩诃止观第五卷下霸字函并辅行第五卷魏字函)三空(出金刚经刊定记第一卷未入藏)三忏(出天台四教仪集注未入藏)三悔法(出天台四教仪集注未入藏)三方便(出净明经䟽未入藏)胜三修(出涅槃经第二卷宾字函)劣三修(出涅槃经第二卷宾字函)三渐次(出楞严经第八卷羔字函)三科(出毗婆沙论第七卷都字函并阿毗达磨品类足论第二卷对字函)三种至教(出显扬圣教论第十一卷切字函)三宗(出宗镜录第五卷策字函)南中三教(出华严经䟽第一卷用字函)岌法师三教(出华严经䟽第一卷用字函)三等流(出宗镜录第七十一卷铭字函)三忍(出华严经䟽第八卷用字函)三受(出杂阿含经第八卷谷字函)三种无常(出顺中论下卷情字函)三支比量(出阿毗达磨杂集论第十六卷箴字函)第七卷三种圆满安乐(出瑜伽师地论第四十一卷孔字函)三义欢喜(出观无量寿佛经妙宗钞第六卷约字函)三因(出佛性论第二卷匪字函)三断(出宗镜录第七十六卷铭字函)三断(出阿毗达磨品类足论第三卷对字函)龙华一会(出法住记漆字函)菩萨三修学(出菩萨璎珞本业经上卷笃字函)菩萨生兜率天三事胜(出涅槃经第三十二卷鸣字函)三贤(出仁王护国般若经䟽第五卷韩字函)三种发心(出起信论情字函)三不退(出观无量寿佛经妙宗钞第六卷约字函)三处入法界(出华严经䟽第七卷用字函)文殊三名(出翻译名义第一卷菩萨别名篇)三人观十二因缘(出涅槃经第二十七卷王字函)阿罗汉三义(出翻译名义第一卷三乘通号篇)三迦叶(出法华文句第一卷下寔字函)阿难三名(出翻译名义第卷十大弟子篇)声闻三道(出天台四教仪集注未入藏)结集三人(出付法藏因缘经第一卷集字函)初果三结(出天台四教仪集注未入藏)三余(出华严经随䟽演义钞第三卷沙字函)三佛子(出华严经䟽第七卷用字函)三车(出法华经第二卷譬喻品草字函)三乘(出法华经第二卷譬喻品草字函)三乘观门(出天台四教仪集注未入藏)三田喻三种人(出涅槃经第三十三卷鸣字函)三草(出法华文句第七卷宁字函)三兽渡河(出天台四教仪会字函并法华玄义第八卷下勿字函)比丘三义(出大智度论第三卷傅字函)三种僧(出涅槃经第三卷宾字函)律师三法(出善见毗婆沙徉第六卷礼字函)三圆满(出瑜伽师地论第八十五卷同字函)沙弥三名(出翻译名义第一卷七众弟子篇)三种天(出涅槃经第二十二卷王字函)三界(出华严孔目未入藏)三事人胜诸天(出大毗婆沙论第一百七十二卷爵字函)阎浮提人三事胜余三洲(出长阿含经第二十卷德字函)三种人难报(出大毗婆沙论第六十六卷志字函)太子三妃(出瑞应经并翻译名义第三卷皇后篇未入藏)三善知识(出摩诃止观第四卷下霸字函)三想(出大智度论第七十二卷姑字函)三思(出华严经随䟽演义钞第七十卷九字函)三恶觉(出涅槃经第二十三卷王字函并宗镜录第八十一卷磻字函)三报(出慈悲水忏中卷辅字函)三业(出析玄记未入藏)三福田(出优婆塞戒经第二卷定字函)三福业(出增一阿含经第十二卷端字函)三供养(出普贤行愿䟽未入藏)三应供养(出增一阿含经第十二卷端字函)三种示导(出大般若经第四百六十九卷昆字函)三善道(出天台四教仪集注未入藏)三种礼佛(出华严孔目未入藏)三发心(出翻译名义第五卷法宝众名篇)三发心(出释氏要览戒法篇)三种发心(出观无量寿佛经妙宗钞第六卷约字函)三种发菩提心(出起信论第三卷情字函)三行(亦名三里业出大智度论第八十八卷伯字函并正法念处经第五十五卷竞字函)三种清净(出大智度论第七十三卷姑字函)清净三业(出璎珞经第五卷诗字函)三业供养(出法华文句第二卷下寔字函)三种净业(出观无量寿佛经贞字函)三施(出大智度论第十四卷训字函)三施(出华严经随䟽演义钞第二卷沙字函)三轮体空(出能断金刚经论上卷亏字函并金刚经论上卷受字函)三种不坚易三坚法(出本事经第七卷孝字函)三聚戒(出菩萨戒义䟽上卷何字函并法苑珠林第八十九卷世字函)三事戒(出大宝积经第一百十七卷字字函)灭有三义(出华严经随䟽演义钞第五卷沙字函)三种忍行(出诸经要集中卷英字函)三种精进(出菩萨善戒经第五卷辞字函)三种胜勇猛(出大乘庄严经论第一卷次字函)三种定业轮(出地藏十轮经第二卷陶字函)三胜学(出瑜伽师地论第二十八卷比字函)三事无尽(出众德三昧经第三卷化字函)第八卷三种证相不同(出法华忏仪辅字函)三善根(出阿毗达磨集异门足论第三卷甲字函)三乐(出大宝积经第一百一卷文字函)三因三果(出瑜伽师地论第三十六卷儿字函)龙有三患(出诸经要集第十二卷侠字函)三种鬼神魔(出释禅波罗蜜次第法门第四卷烦字函)饿鬼三障(出瑜伽师地论第四卷犹字函)三恶道(出天台四教仪集注未入藏)三途对三毒(出慈悲水忏上卷辅字函)三种恶(出成实论第十二卷舍字函)三无明(出佛说决定义经簿字函)三随烦恼(出华严经随䟽演义钞第四卷沙字函)三颠倒(出宗镜录第四十二卷勒字函)三毒(出法界次第上卷刑字函)三缚(出华严孔目未入藏)三病用三药(出涅槃经第三十九卷鸣字函)三病难治(出涅槃经第十一卷归字函)三惑(出天台四教仪集注未入藏)三障(出涅槃经第十一卷归字函)三障(出华严孔目未入藏)三种重障(出大乘瑜伽大教王经第五卷容字函)三杂染(出显扬圣教论第一卷分字函)三时无悔(出天台四教仪集注未入藏)欲界三欲(出翻译名义第三卷世界篇)三苦(出析玄记未入藏)三漏(出法华文句记第一卷下晋字函)三疑(出释禅波罗蜜次第法门第二卷烦字函)三退屈(出华严经随䟽演义钞第二十九卷驰字函)三道(出金光明经玄义二卷会字函)汤泉三缘(出稽古略第三卷未入藏)三苦对三界(出天台四教仪集注未入藏)三千世界(出长阿含经第十八卷听字函)三世(亦名三际出阿毗达磨集异门足论第三卷甲字函)三世业(出大智度论第二十四卷入字函)三种世间(出大智度论第四十七卷毋字函)三种世间(出华严经䟽第三卷用字函)器世间说法有三义(出华严经䟽第八卷用字函)三才配三世间(出华严经随䟽演义钞第一卷沙字函)三相续(出楞严经第四卷羔字函)三阿僧祇劫(出天台四教仪会字函)三时(出南岳祖师发愿文起字函)三际时(出华严经䟽第一卷用字函并演义钞第二十八卷驰字函)三有(出菩萨善戒经第一卷辞字函并大智度论第三卷傅字函)三种有(出大智度论第十二卷训字函)三境(出宗镜录第六十八卷㓨字函)三类境(出翻译名义第六卷心意识法篇)三量(出宗镜录第五十五卷碑字函)由旬三量(出翻译名义第三卷数量篇)三种相(出大智度论第八十九卷伯字函)三种相(出华严经随䟽演义钞第六卷沙字函)三种色(出五蕴论投字函)三种色(出阿毗昙论第一卷弁字函)三聚(出显宗论第十五卷服字函)三生(出华严经随䟽演义钞第二卷沙字函)三分别(出阿毗达磨杂集论第二卷磨字函)三无差别(出华严经䟽第三卷用字函)妙行三因缘(出阿毗达磨大毗婆沙论第一百二十一卷坚字函)三辈事佛(出分别经敬字函)三种光明(出瑜伽师地论第十一卷子字函)食三德(出涅槃经第一卷宾字函)食三𢁈(出法苑珠林第四十二卷驱字函)三净肉(出十诵律第三十七卷终字函)三不净肉(出十诵律第三十七卷终字函)三长物(出摩诃僧祇律第十卷职字函)三衣名义(出翻译名义第七卷沙门服相篇)大三灾(出法苑珠林第一卷高字函)小三灾(出法苑珠林第一卷高字函)第九卷四身(出成唯识论第十卷义字函)化应身四句(出华严经随䟽演义钞第四卷沙字函)佛四德(出涅槃经第三十卷王字函)身土四依(出华严经䟽第十卷用字函)佛四种希有(出金刚经纂要刊定记第三卷未入藏)四无所畏(出大智度论第二十五卷入字函)四等(出楞伽经第三卷惟字函)世医四法喻如来(出杂阿含经第五卷谷字函)四方行七步(出佛本行集经第八卷父字函)四门游观(出佛本行集经第十四卷至第十五卷事字函)出家四愿(出普曜经第四卷大字函)四满成佛(出占察善恶业报经下卷景字函)天上四塔(出佛成道记并佛本行集经第十三卷第十九卷事字函)四处立塔(出法苑珠林第三十七卷辇字函)四法(出大乘本生心地观经第二卷兴字函)法四依(出法界次第下卷刑字函)四法界(出华严法界观门迹字函)四藏(出大智度论第十一卷训字函)经含四义(出翻译名义第四卷总明三藏篇)讲经四益(出金光明经第一卷化字函)论藏华梵四名(出华严经䟽第一卷用字函)四一(出法华文句第四卷上寔字函)四陀罗尼(出瑜伽师地论第四十五卷孔字函)四种秘密(出阿毗昙杂集论第十二卷箴字函)乘戒缓急四句(出华严经随䟽演义钞第六卷沙字函)四种璎珞庄严(出大方等大集经第一卷位字函)四种三昧(出摩诃止观第二卷上霸字函)四智(出成唯识论第十卷义字函)四无碍智(出法界次第下卷刑字函)智境四相(出圆觉经略䟽下卷未入藏)四镜(出起信论情字函)四安乐行(出法华文句第八卷下宁字函)四安乐行(出华严经䟽第八卷用字函)藏教生灭四谛(出天台四教仪集注未入藏)通教无生四谛(出天台四教仪集注未入藏)别教无量四谛(出天台四教仪集注未入藏)圆教无作四谛(出天台四教仪集注未入藏)四胜义谛(出成唯识论第九卷义字函)四世俗谛(出瑜伽师地论第六十四卷兄字函)四念处(出法界次第中卷刑字函)四正勤(出法界次第中卷刑字函)四正断(出杂阿含经第三十一卷虚字函)四如意足(出法界次第中卷刑字函)四种方便(出起信论情字函)第十卷四悉檀(出法华文句第一卷上寔字函并法华玄义第一卷下密字函)四摄利益(出大方等大集经第九卷位字函)涅槃四种大乐(出大涅槃经第二十一卷𣗳字函)四种涅槃(出成唯识论第十卷义字函)华严四分(出法宝标目第四卷岱字函)四种教授(出瑜伽师地论第二十七卷比字函)四种授记(出菩提资粮论第三卷仁字函)四种真实义(出菩萨善戒经第二卷辞字函)四种对治(出阿毗达磨俱舍论第二十一卷飞字函)同教说听四句(出华严经䟽第三卷用字函)别教说听四句(出华严经䟽第三卷用字函)起信四觉(出起信论情字函)四德处(出成实论第二卷丙字函)四法施(出宝积经第十三卷师字函)四无记(出宗镜录第四十九卷勒字函)赖耶四分(出翻译名义第六卷心意识法篇)四种意识(出宗镜录第三十六卷实字函)识境四相(出金刚经论上卷亏字函)四缘(出大智度论第三十二卷奉字函)四相约位(出圆觉经略䟽下卷未入藏)四种颂(出华严经䟽第六卷用字函)四圣言(出阿毗达磨集异门足论第十卷甲字函)四种寻思(出阿毗达磨集论第六卷退字函)真空观四句(出华严经随䟽演义钞第四十九卷舟字函)共不共四变(出宗镜录第四十九卷勒字函)四荣(出涅槃经第二卷宾字函并宗镜录第三十九卷实字函)四枯(出涅槃经第二卷宾字函并宗镜录第三十九卷实字函)四种性行(出佛本行集经第一卷父字函)四不可说(出金光明经玄义拾遗记第二卷会字函)翻译四例(出翻译名义第六卷唐梵字体篇)阿难四问(出涅槃经后分上卷白字函)化仪四教(出天台四教仪会字函)化法四教(出天台四教仪会字函)龙𣗳四教(出华严经随䟽演义钞第六卷沙字函)苑公四教(出华严经䟽第二卷用字函)晓公四教(出华严经䟽第三卷用字函)四不生(出中论第一卷箴字函)四种问答(出十生毗婆沙论第十卷境字函)四病(出圆觉经略䟽下卷未入藏)大四相(出大乘起信论䟽未入藏)小四相(出大乘起信论䟽未入藏)光宅四乘(出华严经䟽第一卷用字函)生公四轮(出华严经随䟽演义钞第六卷沙字函)文义四用(出法华文句记第二卷下寔字函)第十一卷四众(出法华文句第二卷下寔字函)四衍众(出翻译名义第一卷三乘通号篇并十种通号篇)人四依(出法华玄义第五卷上密字函)菩萨四事入于法门(出宝积经第十三卷师字函)菩萨四净(出菩萨善减经第九卷辞字函)四种自在(出大乘庄严经论第五卷次字函)四无所畏(出大智度论第五卷传字函)四事胜(出地持经第一卷安字函)菩萨行有四难(出华严经䟽第六卷用字函)大乘四果(出大乘庄严经论第十二卷弗字函)四种声闻(出法华文句第四卷上寔字函)声闻四果(出金刚经䟽会字函)四向(出成实论第一卷丙字函并法华玄义第四卷上密字函)罗汉四智(出涅槃经第三十六卷鸣字函)四种变易(出成唯识论第八卷义字函)四加行(出析玄记未入藏并楞严经第八卷羔字函)灭尽定与无想定四义不同(出宗镜录第五十五卷碑字函)四种沙门(出瑜伽师地论第二十九卷比字函)四种僧(出地藏十轮经第五卷陶字函)四种天(出大智度论第二十二卷入字函并涅槃经第二十一卷王字函)四禅变化(出大智度论第六卷传字函)四天华梵(出法华文句第二卷寔字函)帝释四苑(出阿毗达磨大毗婆沙论第一百三十三卷持字函)四轮王(出长阿含经第六卷习字函并阿毗达磨俱舍论第十二卷观字函)轮王四德(出楼炭经第一卷福字函)四主(出法苑珠林第二卷高字函)西域四姓(出翻译名义第一卷释等姓字篇并摩登伽经上卷庆字函)四王生八子(出释迦谱第六卷书字函)四辈(出翻译名义第一卷七众弟子篇)人四生(出法苑珠林第七十二卷缨字函)四种人(出成实论第二卷丙字函)四法不得菩提(出地持经第一卷安字函)四人果报(出法苑珠林第六十九卷振字函)四种业报(出法苑珠林第六十九卷振字函)四报定不定(出法苑珠林第六十九卷振字函)四有(出宗镜录第七十四卷铭字函)四胎相(出阿毗达磨俱舍论第九卷楼字函)五根有四事增上(出五事毗婆沙论上卷席字函)四增盛(出阿毗达磨大毗婆沙论第一百一十三卷移字函)四力(出地持经第一卷安字函)四恩(出本生心地观经第二卷兴字函)四恩(出释氏要览中卷恩孝篇未入藏)四难(出法华文句第五卷上寔字函)四事不可久保(出出曜经第二卷广字函)四不可得(出诸经要集第十三卷侠字函)四山(出别译杂阿含经第四卷衲字函)四种死(出阿毗昙毗婆沙论第十五卷邑字函)

　　大明三藏法数总目卷上。

　　大明三藏法数总目卷下　　　　　昆二第十二卷四仙避死(出出曜经第二卷广字函)四种死生(出别译杂阿含经第四卷祸字函)菩萨四心(出金刚经论弗字函)四无量心(出法界次第上卷刑字函)四种信心(出起信论情字函)四缘发菩提心(出地持经第一卷安字函)菩萨四法(出瑜伽师地论第四十七卷孔字函)四种法为菩萨实德(出大宝积正法经忠字函)四摄法(出法界次第下卷刑字函)四法集善根(出大宝积正法经忠字函)四善法(出涅槃经第十八卷归字函)菩萨四法门(出如来不思议秘密大乘经映字函)在家人四种具足法(出杂阿含经第四卷谷字函)四弘誓(出止观大意起字函)四弘誓愿(出法界次第下卷刑字函)菩萨四弘誓(出陀罗尼杂集第三卷卿字函)四梵福(出增壹阿含经第二十一卷表字函)四法生福(出大宝积正法经忠字函)入道四行(出正宗记并稽古略未入藏)四种观行(出慈悲水忏中卷辅字函)四事行(出阿难陀目佉尼诃离陀经莫字函)四事供养(出增壹阿含经第十三卷端字函)施有四事(出诸经要集第十卷路字函)四施(出菩萨善戒经第一卷辞字函)四种施处(出瑜伽师地论第二十五卷比字函)四种施俱得净报(出大涅槃经第二十二卷𣗳字函)四戒(出华严孔目未入藏)四种持戒(出杂阿毗昙心论第八卷鼓字函)四忍(出华严经随䟽演义钞第五十卷[舟-(白-日)]字函)四种定学(出成唯识论第九卷义字函)四空处定(出法界次第上卷刑字函)四种资粮(出瑜伽师地论第二十九卷比字函)四种意趣(出阿毗达磨杂集论第十二卷箴字函)四种作意(出瑜伽师地论第三十一卷儿字函)四种念佛(出普贤行愿记未入藏)四种白法(出胜思惟梵天所问经论上卷弗字函)四种法为善友(出大宝积正法经忠字函)四法离魔道(出大宝积正法经忠字函)四事先苦后乐(出增壹阿含经第二十一卷表字函)四魔(出瑜伽师地论第二十九卷比字函)外道四论(出瑜伽师地论第八十七卷同字函)外道四见(出华严经䟽第三卷用字函)四韦陁(出摩登伽经上卷庆字函)有无四句(出华严经䟽第十六卷军字函)常等四句(出华严经䟽第十六卷军字函)二异四句(出成唯识论第一卷义字函)鸟四生(出起世因本经第五卷恶字函)龙四生(出起世因本经第五卷恶字函)阿修罗四生(出楞严经第九卷羔字函)第十三卷四种法离菩萨行(出大宝积正法经忠字函)四人有障(出究竟一乘宝性论第三卷性字函)说法四谤(出华严经随䟽演义钞第五十卷[舟-(白-日)]字函)四识住(出宝积经第三十七卷帝字函)有漏四种过失(出瑜伽师地论第五十六卷怀字函)四无明(出宗镜录第七十四卷铭字函)四种贪(出瑜伽师地论第二十六卷比字函)四欲(出法苑珠林第二卷高字函)四缚(出鞞婆沙论第二卷肆字函)四流(出成实论第十二卷舍字函)四取(出佛性论第三卷匪字函)四障(出海意菩萨所问净印法门经似字函)四劫(出佛祖统纪未入藏)四土(出观无量寿佛经妙宗钞第一卷约字函)四土(出华严经䟽第八卷用字函)世界四持(出华严经䟽第八卷用字函)四轮持世界(出佛祖统纪未入藏)四风轮(出华严经第五十卷育字函)四大部洲(出长阿含经第十八卷听字函)日照四洲(出法苑珠林第四卷高字函)世间四义(出析玄记未入藏)依正四句(出华严经随䟽演义钞第二卷沙字函)舍卫四德(出翻译名义第三卷诸国篇)净秽四句(出华严经䟽第一卷用字函)海底四宝(出华严经第五十一卷𥠖字函)四河(出长阿含经第十八卷听字函)一境四心(出摄大乘论释第四卷投字函)通局四句(出华严经䟽第一卷用字函)四光喻智(出法华文句第五卷晋字函)四事不可思议(出增壹阿含经第二十一卷表字函)四种心(出翻译名义第六卷心意识法篇)四威仪(出菩萨善戒经第五卷辞字函)息有四种相(出修习止观坐禅法要上卷途字函)四梦四梦(出善见毗婆沙律第十二卷别字函)四食(出华严经随䟽演义钞第三十三卷驰字函)四利湏食(出释氏要览上卷中食篇未入藏)乞食四分(出宝云经第六卷身字函)四邪命食(出大智度论第三卷傅字函)四食时(出法苑珠林第四十二卷驱字函)行四依(出四分律藏第四十八卷甚字函)四机(出法华文句第十卷下晋字函)四种我(出圆觉经略䟽上卷未入藏)四大(出圆觉经难字函)四微(出金光明经文句记第四卷上盟字函)四求(出法集经第一卷难字函)四求不得(出大乘庄严经论第二卷次字函)四不寄附(出优婆塞戒经第六卷定字函)四不见(出圆觉经钞未入藏)四不成(出因明入正理论沛字函)四种无(出涅槃经第三十九卷王字函)第十四卷四知(出佛说骂意经敬字函)一名四实(出涅槃经第十卷宾字函)四念珠(出金刚顶瑜伽念珠经澄字函)怀胎死四(出出曜经第十卷广字函)四葬(出法苑珠林第九十七卷禄字函)虹霓四缘(出法集经第二卷难字函)四兵(出长阿含经第六卷习字函)四华(出翻译名义第三卷百华篇)四华(出法华文句第二卷下晋字函)五种法身(出华严经随䟽演义钞第三卷沙字函)五教佛身(出华严一乘教义分齐章中卷迹字函)五部教主(出大乐金刚不空三昧耶经澄字函并宗镜录第二十四卷茂字函)佛观五事降生(出过去现在因果经第一卷尺字函)佛五姓(出释氏要览上卷姓氏篇未入藏)佛有五事(出增壹阿含经第二十七卷表字函)五不赴请(出根本说一切有部毗柰耶第二十一卷优字函)如来五种说法(出思益梵天所问经第二卷伤字函)五种甚深(出法华经论上卷亏字函)五所依土(出圆觉经略䟽钞未入藏)五法(出楞伽经第一卷惟字函)百法五位(出显扬圣教论第一卷分字函)五类说法(出华严经䟽第一卷用字函)经五义(出华严经䟽第一卷用字函)五人说经(出大智度论第二卷傅字函)五种不翻(出翻译名义第一卷序文)华严五周因果(出华严经䟽第二卷用字函)华严五为(出华严经䟽第二卷用字函)五种般若(出金刚经纂要䟽刊定记第二卷未入藏)法华五重玄义(出法华玄义第一卷上密字函)修大涅槃得五事(出大涅槃经第二十二卷𣗳字函)天台五时(出天台四教仪会字函)五味(出大涅槃经第八卷宾字函)五部律(出翻译名义第四卷律分五部篇)第十五卷五摄论(出法宝标目第六卷岱字函)五藏(出六波罗蜜多经第一卷馨字函)五种藏(出华严经随䟽演义钞第十三卷漠字函)五觉(出起信论情字函)五行(出涅槃经第十一卷归字函)五种菩提(出大智度论第五十三卷仪字函)五种性(出天台四教仪会字函)五性成佛(出华严经䟽第一卷用字函)寄位五相(出华严经随䟽演义钞第二卷沙字函)五品(出法华文句第十卷寔字函)五停心(出天台四教仪会字函)五忍(出仁王护国经上卷翔字函)观身五种不净(出析玄记未入藏)五蕴(亦名五阴出大乘广五蕴论投字函)五蕴实相(出大般若经第四百六十八卷昆字函)五蕴喻(出方广大庄严经第十二卷大字函)转五蕴成五分法身(出请观音经䟽法字函)转五蕴成三德(出摄大乘论隐字函)色蕴有五种相(出显扬圣教论第五卷分字函)五受(出析玄记未入藏)五根(出法界次第中卷刑字函)五力(出法界次第中卷刑字函)五识(出法界次第上卷刑字函)五识(出起信论䟽未入藏)五通(出大智度论第五卷傅字函)五种通(出宗镜录第十五卷功字函)五神通(出菩萨处胎经第三卷悲字函)五后得智(出摄大乘论释连字函)五轮三昧(出释禅波罗蜜次第法门第三卷烦字函)五因(出涅槃经第二十一卷王字函)五种果(出显扬圣教论第十八卷切字函)现在五果(出华严经随䟽演义钞第四十三卷[舟-(白-日)]字函)解脱有五义(出华严经随䟽演义钞第三十四卷誉字函)贤首五教(出华严经䟽第二卷用字函)慧观五教(出华严经䟽第一卷用字函)波颇五教(出华严经䟽第一卷用字函)刘虬五教(出华严经䟽第一卷用字函)不分教五意(出华严经䟽第一卷用字函)第十六卷大乘五位(出华严经随䟽演义钞第二十九卷驰字函)菩萨有五种生(出菩萨地持经第八卷安字函)菩萨有五种相(出大乘庄严经论第十三卷弗字函)菩萨有五种自在(出大宝积经第六十八卷人字函)五怖畏(出阿毗达磨大毗婆沙论第七十五卷满字函)小乘五位(出天台四教仪会字函)初度五人(出翻译名义第一卷度五比丘篇)五种声闻(出法华文句记第四卷上晋字函)五性(出华严经随䟽演义钞第五十三卷青字函)五种阿那含(出涅槃经第三十六卷鸣字函)五果回心(出大涅槃经第十一卷归字函)五分法身(出法华玄义释签多字函)五论师(出翻译名义第一卷宗释论主篇)五种法师(出法华文句第八卷寔字函)五种阿阇𥠖(出四分律藏第三十四卷籍字函)五种大师功德(出瑜伽师地论第七十卷兄字函)五种僧(出显宗论第二十卷殿字函)僧五净德(出诸德福田经彼字函)苾刍草五德(出翻译名义第一卷七众弟子篇)比丘入众五法(出四分僧羯磨下卷卑字函)五众(出翻译名义第一卷七众弟子篇)乞食遮五处(出显扬圣教论第七卷分字函)沙门受食五观(出大藏一览集未入藏)五种邪命(出大智度论第十九卷训字函)五法不得授人戒(出四分律藏第二十四卷籍字函)五不退(出起信论䟽未入藏)五法退菩提(出涅槃经第二十八卷王字函)五乘(出华严一乘教义分齐章上卷迹字函)五乘(出华严一乘教义分齐章上卷迹字函)五乘(出盂兰盆经䟽百字函)五事生天上(出辩意长者子所问经当字函)始生天有五种相(出正法念处经第三十九卷阴字函)五净居天(出楞严经第九卷羔字函)初禅天定五支功德(出法界次第上卷刑字函)三禅天定五支功德(出法界次第上卷刑字函)欲天五[婬-壬+(工/山)](出天台四教仪集注未入藏)五种梵音(出长阿含经第五卷习字函)天大五衰相(出法苑珠林第五卷高字函)天小五衰相(出法苑珠林第五卷高字函)国王五种可爱乐法(出佛为优填王说王法政论经之字函)生净土五不退(出净土十疑论刑字函)五事生人中(出辩意长者子所问经当字函)人有五苦(出法苑珠林第六十六卷振字函)众生五事恃怙(出出曜经第一卷广字函)第十七卷五人非器(出华严经䟽第二卷用字函)五种不男(出法华文句记第七卷晋字函)女有五障(出法华经第四卷草字函)结胎五位(出析玄记未入藏)五行(出圆觉经略䟽未入藏)修行五门(出起信论䟽未入藏)布施离五种法(出优婆塞戒经第五卷定字函)施食获五种报(出施食获五福报经善字函)施果感五不死(出付法藏因缘经第三卷集字函)五戒(出增壹阿含经第十二卷端字函)五戒配五常五行(出仁王经䟽第二卷韩字函)忍辱五种功德力(出法集经第三卷难字函)修忍五相(出菩萨善戒经第五卷辞字函)说法五福德(出贤者五福德经当字函)菩萨听法五种想(出瑜伽师地论第四十四卷孔字函)听法五处不作异意(出瑜伽师地论第四十四卷孔字函)五心(出宗镜录第四卷策字函)治五种染(出华严经䟽第二十六卷最字函)修净土五念门(出观无量寿经䟽遵字函)五种忏悔(出往生净土决疑行愿二法门辅字函)忏悔五法(出圆觉经略䟽钞未入藏)五悔(出天台四教0仪会字函)礼拜五功德(出增壹阿含经第二十四卷表字函)内五法(出难提释经庆字函)五种善根发相(出修习止观坐禅法要下卷途字函)慈有五利(出檀持罗麻油述经行字函)孝顺五善根(出辩意长者子所问经当字函)瞻病五德(出四分律藏第四十一卷甚字函)五道(出正法念处经第四十八卷是字函)方色喻五道(出圆觉经略䟽钞未入藏)五无间狱(出地藏菩萨本愿经上卷斯字函)龙五不能隐形(出因缘僧护经报字函)破戒五过(出四分律藏第五十九卷无字函)犯戒五衰(出释氏要览戒法篇未入藏)五逆(出华严孔目未入藏)五篇配五刑(出翻译名义第七卷篇聚名报篇)五见(出涅槃经第二十五卷王字函)五结(出阿毗达磨集论第四卷退字函)五上分结(出天台四教仪集注未入藏)五下分结(出天台四教仪集注未入藏)五住地惑(出华严经随䟽演义钞第三十一卷誉字函)五利使(出天台四教仪集注未入藏)五钝使(出天台四教仪集注未入藏)第十八卷五欲(出天台四教仪会字函)五欲(出华严经随䟽演义钞第二十七卷驰字函)五盖(出法界次第上卷刑字函)五悭(出成实论第十二卷舍字函)五苦(出析玄记未入藏)五心裁(出成实论第十二卷合字函)五妄想(出楞严经第十卷羔字函)五散乱(出华严孔目未入藏)土有五种(出华严经第七卷用字)土体五重(出华严经随䟽演义钞第十七卷漠字函)大劫五喻(出大藏一览未入藏)末世五法令正法不灭(出十诵律第四十八卷宜字函)末法五乱(出法苑珠林第九十八卷禄字函)五五百年(出华严经随䟽演义钞第十一卷漠字函)依次五百年(出毗尼母律论第三卷唱字函)五浊(出法苑珠林第九十八卷禄字函)日行五风(出起世因本经第十卷恶字函)世间五种难得宝(出四分律藏第四十卷籍字函)五种眷属(出法华玄义第六卷密字函)五精舍(出翻译名义第七卷寺塔坛幢篇)五种结界相(出善见毗婆沙律第十七卷别字函)扫地五种胜利(亦名扫地五德出根本说一切有部毗奈耶杂事第十四卷甘字函)五体(出华严经随䟽演义钞第三十二卷誉字函)出世五食(出华严经䟽第十九卷军字函)五种净食(出根本说一切有部毗奈耶杂事第三十六卷去字函)五种净肉(出楞严会解未入藏)五种不应施(出法苑珠林第八十一卷世字函)五果(出翻译名义第三卷五果篇)五辛(出梵网经下卷安字函)五明(出华严经随䟽演义钞第五十八卷青字函)五眼(出大智度论第三十三卷奉字函)五梦法(出华严经随䟽演义钞第五十一卷青字函)五奇特梦(出过去现在因果经第一卷尺字函)五种乐(出华严经随䟽演义钞第十三卷漠字函)五位无心(出成唯识论第七卷义字函)洗浴五利(出十诵律第三十七卷终字函)五不应答(出法苑珠林第二十四卷陪字函)五力不可到(出诸经要集第十九卷侠字函)五力难判(出宗镜录第四十八卷勒字函)五种比量(出显扬圣教论第十一卷切字函)五种色法(出华严经随䟽演义钞第四十六卷[舟-(白-日)]字函)五尘(出法界次第上卷刑字函)邻虚五尘(出决定藏论下卷性字函)第十九卷婆伽梵六义(出佛地经论第一卷节字函)如来胜德六义(出阿毗达磨杂集论第一卷磨字函)如来功德六种相(出瑜伽师地论第七十四卷弟字函)六即佛(出观无量寿佛经䟽妙宗钞第一卷约字函)六念法(出别译杂阿含经第九卷祸字函)六慧法(出菩萨璎珞本业经上卷笃字函)六坚法(出菩萨璎珞本业经上卷笃字函)六忍法(出菩萨璎珞本业经上卷笃字函)六受法(出大集法门经下卷薄字函)六观法(出菩萨璎珞本业经上卷笃字函)六行观(出释禅波罗蜜次第法门第二卷烦字函)法华六瑞(出妙法莲华经文句第二卷寔字函)妄尽还源观六门(出华严奥旨妄尽还源观迹字函)六事明经意(出五苦章句经当字函)六离合释(出华严经随䟽演义钞第二十五卷驰字函)六种本迹(出宗镜录第七十卷刻字函)六成就(出华严经䟽第三卷用字函)六事成就(出庄严经论第十二卷弗字函)六度(亦名六波罗蜜出六度集经第一卷万字函)六妙门(出法界次第上卷刑字函)六神通(出法界次第中卷刑字函)六聚戒名义(出翻译名义第七卷篇聚名报篇)六种性(出菩萨璎珞本业经上卷笃字函)六相(出华严一乘教义分齐章下卷迹字函)六因(出大智度论第三十二卷奉字函)六种因(出大乘入楞伽经第二卷养字函)六种调伏(出菩萨善戒经第三卷辞字函)种子识六义(出成唯识论第二卷义字函)第二十卷六轮对位(出菩萨璎珞本业经上卷笃字函)六种住(出菩萨地持经第二卷安字函)六种决定(出大乘庄严经论第十二卷弗字函)六种摄(出菩萨地持经第八卷安字函)六种阿罗汉(出法华玄义第四卷密字函)六法师(出大智度论第五十六卷仪字函)六和敬(出法界次第下卷刑字函)六群比丘(出十住毗婆沙论第四卷规字函)三宝有六义(出诸经要集第一卷路字函)六欲天(出楞严经第八卷羔字函)六界聚(出中阿含经第二十一卷德字函)六难(出涅槃经第二十三卷王字函)父六亲(出善见毗婆沙律第十四卷别字函)母六亲(出善见毗婆沙律第十四卷别字函)人死六验(出诸经要集第十九卷侠字函)广六度行(亦名六德之行出成具光明定意经彼字函)六种戒(出瑜伽师地论第四十二卷孔字函)六斋日(出四天王经孝字函)六种巧方便(出菩萨地持经第六卷安字函)思修六意(出摄大乘论隐字函)六种意乐(出摄大乘论隐字函)起塔有六意(出华严经䟽第十九卷军字函)六法令他欢喜(出根本说一切有部毗奈耶杂事第三十五卷去字函)外道六师(出陀罗尼集经忘字函)六苦行外道(出大涅槃经第十六卷归字函)六道(出法华文句第四卷下寔字函)六蔽心(出大智度论第三十三卷奉字函)六染心(出起信论情字函)六着心(出华严经随䟽演义钞第三十卷驰字函)六相应想(亦名六想出大集法门经下卷薄字函)六种散乱(出阿毗达磨杂集论第一卷磨字函)六粗相(出起信论上卷情字函)六种俱生惑(出大乘百法明门论沛字函)六欲(出释禅波罗蜜次第法门第九卷烦字函)六烦恼(出瑜伽师地论第五十五卷怀字函)第二十一卷六触生爱(出阿毗达磨发智论第三卷傍字函)六垢法(出显宗论第二十七卷盘字函)六漏(出大乘阿毗达磨杂集论第三卷磨字函)依正无碍六句(出华严经䟽第一卷用字函)六种震动(出华严经䟽第六卷用字函)六种动相(出大智度论第八卷傅字函)六根(出楞严经第四卷羔字函)六根功德(出楞严经第四卷羔字函)六根互用(出楞严经第四卷羔字函)龟藏六(出法句譬谕经第二卷亦字函)六识(出法界次第初门上卷刑字函)六种味(出阿毗达磨俱舍论第一卷楼字函)六入(出法界次第初门上卷刑字函)六尘(出涅槃经第二十三卷三字函)六种力(出增壹阿含经第三十一卷正字函)六种梦(出华严经随䟽演义钞第五十卷[舟-(白-日)]字函)六种身风(出显宗论第二十九卷盘字函)舍由六缘(亦名舍心由六出俱舍论第十五卷观字函)六种论(出瑜伽师地论第十五卷子字函)僧用六物(出摩诃僧祇律摄字函)七佛(出翻译名义第一卷诸佛别名篇)婆伽婆七义(出涅槃经第十八卷归字函)如来七胜事(出优婆塞戒经第三卷定字函)七种无上(出菩萨地持经第三卷安字函)如来有七种语(出涅槃经第三十五卷鸣字函)周行七步(出涅槃经第四卷宾字函)华严七处说(出华严随䟽演义钞第十卷沙字函)华严经题七字义(出华严经䟽第三卷用字函)观心释华严经题七字(出华严经䟽第三卷用字函)七种立题(出天台四教仪集注上卷未入藏)法华七喻(出法华文句)火宅喻(出第五卷下寔字函)穷子喻(出第六卷下寔字函)药草喻(出第七卷上寔字函)化城喻(出第七卷下寔字函)衣珠喻(出第八卷上寔字函)髻珠喻(出第九卷上寔字函)医子喻(出第九卷下寔字函)第二十二卷七处征心(出楞严经第一卷羔字函)大乘七种大义(出大乘庄严经论第十二卷弗字函)大乘七善(出法华文句第三卷寔字函)七种性自性(出入楞伽经第一卷鞠字函)七空(出入楞伽经第一卷鞠字函)七种第一义境界(出入楞伽经第一卷鞠字函)七真如(出瑜伽师地论第七十七卷弟字函)七常住果(出楞严经第四卷羔字函)七辩(出华严经䟽第十二卷军字函)七种定名(出翻译名义第四卷止观三义篇)七方便(亦名七贤出天台四教仪集注中卷)七觉分(出法界次第初门中卷刑字函)七知(亦名大乘七丈夫出涅槃经第十四卷归字函)七净花(出翻译名义第五卷增数譬喻篇)七财(出十诵律第四十九卷宜字函)藏教七阶(出天台四教仪集注中卷)菩萨七相怜愍(出瑜伽师地论第四十七卷孔字函)菩萨有七种大(出菩萨地持经第六卷安字函)善友七事(出华严经䟽第十七卷军字函)小乘七种圣(又名七士夫亦名七丈夫出天台四教仪集注上卷)七流(出华严孔目未入藏)华严宗七祖(出佛祖统纪第三十卷未入藏)七识住(出阿毗昙论第四卷惊字函)七众(出仁王护国般若波罗蜜经下卷翔字函)七种人(出涅槃经第三十二卷鸣字函)世间七丈夫(出华严经䟽第十九卷军字函)七法不可避(出法苑珠林第六十九卷振字函)七种不净(出天台四教仪集注上卷)第二十三卷七种礼佛(出法苑珠林第二十卷冠字函)七种忏悔心(出慈悲水忏上卷辅字函)七周行慈(出天台四教仪集注上卷)外道七种无常(出入楞伽经第四卷鞠字函)七见(出华严孔目未入藏)七有(出长阿含十报法经上卷因字函)七遮罪(亦名七逆罪出梵网经下卷安字函)七聚(出翻译名义第七卷篇聚名报篇)七支(出法界次第初门上卷刑字函)七垢(出瑜伽师地论第七十四卷弟字函)七种慢(出楞严经第九卷羔字函)悭法七报(出成实论第十二卷舍字函)七随眠(亦名七使出阿毗达磨大毗婆沙论第五十卷守字函)轮王七宝(出修行本起经上卷尺字函)七宝(出翻译名义第三卷七宝篇)七宝(出翻译名义第三卷七宝篇)七金山(出翻译名义第三卷众山篇)七海(出法集名数经则字函)七大(出楞严经第三卷羔字函)地动七因(出华严经䟽第六卷用字函)七难(出观音玄义上卷遵字函)七灾难(出仁王护国般若波罗蜜经下卷翔字函)七种受胎(出善见毗婆沙律第六卷礼字函)七种生死(出翻译名义第六卷除入界法篇)七日轮出(出法苑珠林第一卷高字函)法没时七秽行(出出曜经第七卷广字函)第二十四卷如来八相(出释迦谱第一卷书字函)八大自在我(出涅槃经第二十三卷王字函)八音(出法界次第初门下卷刑字函)八支语(出显扬圣教论第十二卷切字函)八分分如来舍利(出涅槃经后分下卷白字函)八大灵塔(出八大灵塔名号经临字函)八藏(出华严经随䟽演义钞第四卷沙字函)八藏(出处胎经第五卷悲字函)八部般若(出般若经)大品般若(天字函至柰字函)小品般若(鳞字函)放光般若(菜字函至芥字函)光赞般若(河字函)道行般若(淡字函)金刚般若(羽字函下)胜天王般若(羽字函上)文殊般若(翔字函)八还辨见(出万行首楞严经第二卷羔字函)涅槃八味(出方等般泥洹经第二卷白字函)大海八不思议喻涅槃(出涅槃经第三十二卷鸣字函)八背舍(亦名八解脱出释禅波罗蜜次第法门第十卷烦字函)八胜处(出释禅波罗蜜次第法门第十卷烦字函)八正道(出法界次第初门中卷刑字函)八智(出四教仪集注)八念(出大智度论第二十一卷入字函)大人八念(出中阿含经第十八卷圣字函)八觉(出华严经䟽第十三卷军字函)八忍(出四教仪集注)八大人觉(出佛遗教经论䟽节要迹字函)八识(出宗镜录第四十七卷勒字函)八识缘境广狭(出宗镜录第三十六卷实字函)八义证有本识(出瑜伽师地论第五十一卷怀字函)八犍度(出八犍度论第二卷彩字函)立颂八意(出华严经䟽第五卷用字函)第二十五卷八成立因(出阿毗达磨杂集论第十六卷箴字函)八法(出首楞严经义海第十四卷颇字函)八种喻(出涅槃经第二十九卷王字函)八种异熟因果(出华严经第二十六卷章字函)菩萨八种因果(出地持经第一卷安字函)八种变化(出法界次第初门下卷刑字函)八种言(出瑜伽师地论第八十一卷同字函)阿难八不思议(出涅槃经第四十卷鸣字函)阿难具八法(出涅槃经第四十卷鸣字函)尼八敬戒(出翻译名义引会正记第一卷七众弟子篇)尼八弃戒(出楞严义海第二十一卷牧字函)八定(出释禅波罗蜜次第法门第五卷烦字函)凡小八倒(出涅槃经第二卷宾字函)八位胎脏(出法苑珠林第六十九卷振字函)闻经八种功德(出大庄严经第十二卷四字函)八关斋戒(出大毗婆沙论第七卷心字函)春秋八王日(出法苑珠林引提谓经第八十八卷世字函)八种人起塔(出翻译名义第七卷寺塔坛幢篇)八福田(出梵网经下卷安字函)八福田(出教乘法数未入藏)八福生处(出瑜伽师地论第十五卷子字函)八部鬼众(出翻译名义第二卷八部篇)八热地狱(出显宗论第十二卷殿字函)八寒地狱(出翻译名义第二卷地狱篇)八憍配八鸟(出法华文句第六卷上寔字函)八难(出维摩诘所说经上卷方字函)八苦(出涅槃经第十二卷归字函)八不正见(出大集经第二十六卷国字函)八妄想(出宗镜录第七十六卷铭字函)八部(出翻译名义第二卷八部篇)地动八缘(出增壹阿含经第三十七卷正字函)珠宝八功德(出正法念处经第二卷非字函)第二十六卷八功德水(出称赞净土佛摄受经贞字函)八风(亦名八法出佛地经论第五卷节字函)八种粥(出十诵律第二十六卷慎字函)八不净物(出华严经随䟽演义钞第三十九卷誉字函)八依(出瑜伽师地论第五十卷孔字函)佛具九恼(出大智度论第九卷傅字函)大乘九部(出大智度论第三十三卷奉字函)华严九会说(出华严经随䟽演义钞第十卷沙字函)九种大禅(出地持经第五卷安字函)九次第定(出法界次第初门中卷刑字函)九识(出宗镜录第四卷策字函)九缘生识(出成唯识论第二卷至第五卷义字函)如来藏九喻(出究竟一乘宝性论第一卷性字函)金刚九喻(出能断金刚经论释下卷亏字函)小乘九部(出大智度论第三十三卷奉字函)菩萨修行九种差别(出大庄严经论第六卷慈字函)九病(出长阿含经第六卷习字函)九种横死(出药师经惟字函)九住心(出大庄严经论第七卷慈字函)第二十七卷九斋日(出四天王经孝字函)外道计九物生世间(出华严经随䟽演义钞第九卷沙字函)九种转变(出入楞伽经第三卷鞠字函)鬼分九类(出阿毗达磨顺正理论第三十一卷洛字函)九心成轮(出宗镜录第四卷䇿字函)九结(出阿毗达磨集论第七卷退字函)三界九地(出释氏要览中卷界趣篇)九想(出释禅波罗蜜次第法门第九卷烦字函)九种食(出增壹阿含经第四十一卷空字函)九净肉(出涅槃经第四卷宾字函)如来十身(出华严教门指掌未入藏)十号(出佛说十号经尽字函)如来十力(出大智度论第二十四卷入字函)佛十无碍(出华严经随䟽演义钞第三卷沙字函)佛十种化不失时(出华严经第四十六卷育字函)说遍十处(出华严经随䟽演义钞第三卷沙字函)如来十恩(出华严经随䟽演义钞第二十三卷驰字函)佛十宿缘(出兴起行经上下二卷当字函)十种见佛(出华严经䟽第三十五卷精字函)融三世间十身(出华严经䟽第一卷用字函)第二十八卷十种佛(出华严经第五十三卷𥠖字函)华严十类经(出华严经䟽第三卷用字函)十种教体(出华严经䟽第二卷用字函)教起十因(出华严经䟽第一卷用字函)教起十缘(出华严经䟽第一卷用字函)教被十机(出华严经䟽第二卷用字函)十宗[(冰-水+〡)*ㄆ]教(出华严经䟽第三卷用字函)玄门无碍十因(出华严经䟽第二卷用字函)十玄门(出华严经随䟽演义钞第一卷沙字函)缘起十义(出华严经䟽第二卷用字函)十妙(出法华经玄义)境妙(出第二卷上)智妙(出第三卷下)行妙(出第三卷下)位妙(出第四卷下)法妙(出第五卷下已上并密字函)感应妙(出第六卷上)神通妙(出第六卷上)说法妙(出第六卷上)眷属妙(出第六卷下)利益妙(出第六卷下已上并勿字函)十不二门(出法华玄义释签第七卷下多字函)十乘(出摩诃止观)观不思议境(出第五卷上)发真正菩提心(出第五卷上)善巧安心(出第五卷中已上并霸字函)破法遍(出第六卷上)识通塞(出第七卷下)道品调适(出第七卷下)对治助开(出第七卷下)知位次(出第八卷上)安忍(出第八卷上)离法爱(出第八卷上已上并赵字函)十境(出摩诃止观)阴境(出第五卷上霸字函)烦恼境(出第八卷上)病患境(出第八卷上)业相境(出第八卷下)魔事境(出第八卷下)禅定境(出第九卷上)诸见境(出第十卷已上并赵字函)慢境(出第五卷上)二乘境(出第五卷上)菩萨境(出第五卷上已上并霸字函)十如是(出法华玄义第二卷上密字函)第二十九卷十普门(出观音玄义下卷遵字函)十双贴释观音普门(出观音玄义上卷遵字函)顺流十心(出摩诃止观第四卷上霸字函)逆流十心(出摩诃止观第四卷上霸字函)理事无碍十门(出华严经䟽第二卷用字函)十门释经(出华严经䟽第一卷用字函)十波罗蜜(出华严经第三十七卷爱字函)十种智(出华严经第十六卷平字函)十种智明(出华严经第五十四卷𥠖字函)十种通(出华严经䟽第三十一卷精字函)十遍处定(出法界次第初门下卷刑字函)十种修三昧法(出大集贤护经第五卷罪字函)十种行观一切法(出华严经第十六卷平字函)十种忍(出华严经指掌未入藏)十种不思议法(出菩萨藏正法经第七卷如字函)十无尽句(出华严经䟽第二十三卷最字函)十种因(出瑜伽师地论第五卷犹字函)十想(出大智度论第二十三卷入字函)第三十卷十门叙蜜咒功德深广(出显密圆通成佛心要集下卷封字函)十无尽藏(出华严经第二十一卷章字函)大乘十喻(出法界次第初门下卷刑字函)性虚空十义(出宗镜录第六卷策字函)永喻真心有十义(出宗镜录第七卷策字函)海印三昧有十义(出宗镜录第十八卷功字函)十法界(出佛祖统纪第五十一卷)菩萨修十法见涅槃(出涅槃经第三十一卷鸣字函)修十种善法如师子王(出宝雨经第五卷此字函)菩萨修十种得地三昧(出宝雨经第三卷此字函)菩萨修十种念处(出除盖障菩萨所问经第十三卷温字函)十受生藏(出华严经第七十四卷臣字函)十金刚心(出华严经第五十五卷𥠖字函)十种自在(出华严经第三十八卷爱字函)日喻菩萨十种善法(出宝雨经第五卷此字函)月喻菩萨十种善法(出除盖障菩萨所问经第七卷温字函)海导师喻菩萨十种善法(出除盖障菩萨所问经第八卷温字函)水喻菩萨十种善法(出除盖障菩萨所问经第五卷温字函)第三十一卷莲花喻菩萨十种善法(出除盖障菩萨所问经第八卷温字函)火喻菩萨十种善法(出除盖障菩萨所问经第五卷温字函)十信(出楞严经第八卷羔字函)十住(出楞严经第八卷羔字函)妙高十义喻十住菩萨行(出华严经䟽第十二卷军字函)十行(出楞严经第八卷羔字函)十回向(出楞严经第八卷羔字函)十地(出楞严经第八卷羔字函)十地断障证真(出华严经䟽第二十三卷至二十九卷最字函)十地寄乘(出华严经䟽第二十四二十五卷最字函)十地寄报(出华严经第三十四卷爱字函)十山王(出华严经䟽第四十四卷宣字函)大海十相(出华严经䟽第四十四卷宣字函)通教十地(出天台四教仪会字函)十大弟子(出翻译名义第一卷十大弟子篇)法师十德(出华严经䟽第四十三卷宣字函)十科(出续高僧传佐时阿三函)翻译(出第一卷至第三卷)解义(出第四卷至第七卷)习禅(出第八卷至第十三卷)明律(出第十四卷至十六卷)感通(出第十八卷至第二十二卷)遗身(出第二十三卷)读诵(出第二十四卷至第二十五卷)护法(出第十七卷)兴福(出第二十六卷至第二十八卷)杂科(出第二十九卷至第三十卷)十种补特伽罗(出地藏十轮经第五卷陶字函)第三十二卷长者十德(出翻译名义第二卷长者篇)菩萨十施(出华严经第二十一卷章字函)布施十种利益(出月灯三昧经第七卷女字函)菩萨十戒(出华严经第二十一卷章字函)菩萨十戒(出梵网经下卷安字函)大论十种戒(出大智度论第二十二卷入字函)沙弥十戒(出沙弥十戒法妇字函)持戒十种利益(出月灯三昧经第七卷女字函)十善(出法界次第初门上卷刑字函)每月十斋日(出法苑珠林第八十八卷世字函)十忍(出仁王护国般若经䟽第三卷韩字函)慈忍十种利益(出月灯三昧经第七卷女字函)精进十种利益(出月灯三昧经第七卷女字函)禅定十种利益(出月灯三昧经第七卷女字函)坐禅人十种行(出解脱道论第四卷阶字函)般若十种利益(出月灯三昧经第七卷女字函)闻经十益(出华严经䟽第一卷用字函)多闻十种利益(出月灯三昧经第七卷女字函)十法行(出辩中边论下卷静字函)十种行愿(出华严普贤菩萨行愿品第四十卷遐字函)十度各三行(出成唯识论第九卷义字函)十种有依行轮(出地藏十轮经第六卷陶字函)十种发心(出华严经随䟽演义钞第二十四卷驰字函)十念(出诸经要集第三卷路字函)第三十三卷念佛十种心(出大宝积经第九十二卷制字函)十种方便(出晋译华严经第四十一卷道字函)十行仙(出楞严经第八卷羔字函)十魔(出华严经随䟽演义钞第二十九卷驰字函)十种鬼(出楞严经第八卷羔字函)_十缠(出翻译名义第六卷烦恼惑业篇)十使(出法界次第初门上卷刑字函)十恶(出法界次第初门上卷刑字函)十习因(出楞严经第八卷羔字函)十种见(出瑜伽师地论第八卷犹字函)十恶果报(出华严经第三十五卷爱字函)十不增长业(出瑜伽师地论第九卷犹字函)十种说三世(出华严经第五十三卷𥠖字函)粥有十利(出摩诃僧祇律第二十九卷从字函)饮酒十过(出四分律藏第六十卷无字函)食肉十过(出法苑珠林第九十三卷禄字函)十大数(出华严经第四十五卷育字函)佛十一持(出华严经第五十三卷𥠖字函)月有十一事喻如来(出大涅槃经第三十卷王字函)师子吼为十一事(出涅槃经第二十七卷王字函)十一智(出大般若经第三卷天字函)十一善(出成唯识论第六卷义字函)合九十五种外道为十一宗(出华严经随䟽演义钞第九卷沙字函)十一色(出大乘广五蕴论投字函)十一声(出华严经随䟽演义钞第八卷沙字函)药师如来十二大愿(出药师如来本愿功德经惟字函)第三十四卷十二分经(亦名十二部经出大智度论第三十三卷奉字函)十二因缘(出天台四教仪会字函)十二入(出法界次第初门上卷刑字函)十二头陀行(出十二头陀经羊字函)十二恶律仪(出杂阿毗昙心论第三卷鼓字函)十二妄想(出楞伽阿跋多罗宝经第二卷惟字函)十二随眠(出众事分阿毗昙论第三卷升字函)十二类生(出楞严经第七卷羔字函)十三事法(出教乘法数未入藏)日冷十三缘(出长阿含经第二十二卷祸字函)十四无畏(出楞严经第六卷羔字函)念诵忌十五地(出一字佛顶轮王经第二卷克字函)十五种无明(出鞞婆沙论第二卷肆字函)十六观门(出观无量寿佛经贞字函)十六特胜(出法界次第初门上卷刑字函)十六大力(出三昧弘道广显定意经第二卷绣字函)第三十五卷十六知见(出大智度论第三十五卷奉字函)十六大阿罗汉(出难提蜜多罗所说法住记第四卷漆字函)十六游增地狱(出诸经要集第十八卷侠字函)大乘修多罗有十七名(出妙法莲华经优婆提舍论上卷亏字函)十八不共法(出法界次第初门下卷刑字函)十八空(出大智度论第三十一卷奉字函)十八界(出法界次第初门上卷刑字函)十八学人(出天台四教仪集注)十八支(出法界次第初门上卷刑字函)二十重华藏庄严世界海(出华严经第九卷拱字函)二十诸天(出诸天传未入藏)二十空(出大般若经第四十七卷宇字函)二十种小乘外道涅槃(出提婆菩萨释楞严经中外道小乘涅槃论逸字函)二十种烦恼随眠(出瑜伽师地论第五十九卷怀字函)二十种烦恼现行(出瑜伽师地论第五十九卷怀字函)二十种随烦恼(出华严经随䟽演义钞第二十三卷驰字函)二十难(出四十二章经璧字函)第三十六卷二十五圆通(出楞严经第六卷羔字函)二十五护戒神(出法苑珠林第八十八卷世字函)二十五有(出天台四教仪会字函)二十五三昧破二十五有(出法华玄义第四卷密字函)二十五种外道𡨋谛(出华严经随䟽演义钞第九卷沙字函)二十八天(出天台四教仪会字函)二十八宿(出法苑珠林第四卷高字函)三十一色(出翻译名义第三卷显色篇)如来三十二相(出法界次第初门下卷刑字函)三十二应(出楞严经第六卷羔字函)三十四心断结(出天台四教仪集注)三十六物(出华严经随䟽演义钞第三十卷驰字函)第三十七卷三十七道品(出法界次第初门中卷刑字函)四十二字门(出华严经第七十六卷臣字函)四十八愿(出大弥陀经上卷贞字函)善财五十三参(出华严经第六十二卷至八十卷首臣二函)六十二见(出涅槃经第二十五卷王字函)佛六十四种梵音(出不思议秘密大乘经第七卷英字函)第三十八卷小乘七十五法(出圆觉经䟽略钞)八十随形好(出华严经随䟽演义钞第三十三卷誉字函)八十一品思惑(出天台四教仪集注)八十八使(出天台四教仪集注)九十八使(出天台四教仪集注)大乘百法(出大乘百法明门论沛字函)百八三昧(出大智度论第四十七卷毋字函)一百八法明门(出佛本行集经第六卷父字函)百八烦恼(出天台四教仪集注)千二百五十人(出过去现在因果经第四卷尺字函)八万四千尘劳(出华严孔目)八万四千法门(出贤劫经第二卷恃字函)

　　大明三藏法数提纲

　　大明三藏法数卷第一　　　　　　昆三

　　上天竺前住持沙门一如等奉　来集注

　　一心(出华严经)

　　一心者一念之心也心性周遍虚彻灵通散之则应万事敛之而成一念是故若善若恶若圣若凡无不皆由此心以心本具万法而能成立众事经云三界无别法惟是一心作是也(三界者欲界色界无色界也)。

　　一心约教有异(出华严一乘教义分齐章)

　　谓贤首祖师一宗判教有五盖小教假四谛而说心得悟解始教约第八识心了一切缘生之法皆空各无自性而受异熟之果终教言恒沙一切性妙功德具于如来藏心顿教即于一念不生之心无染无净顿显理性圆教主伴圆融法法无碍一即一切一切即一卷舒自在总该万有然教虽有五而不出一心是名一心约教有异(第八识即藏识也异熟果者如以前世善恶之业为因而成今世善恶之果以其异生而熟故名异熟也)。

　　一善心(出涅槃经)

　　心即以根对尘所起一念之心也若起一念恶即消灭众善若起一念善即破除众恶故经云修一善心破百种恶是也。

　　一人(出仁王护国经)

　　一人者佛也佛本于人中得道故亦称人世间出世间最尊最胜故名一人经云三贤十圣住果报惟佛一人居净土是也(三贤即十住十行十回向诸位菩萨也十圣即十地菩萨也果报即实报土也净土即常寂光净土也)。

　　一身(出华严经)

　　身即法身也盖十方诸佛无明之惑净尽法性之体全彰无有自他色相之异故名一身经云一切诸佛身惟是一法身是也。

　　一虚(出普贤行愿品䟽)

　　谓如来真身无形无相犹若虚空虽同一虚万像森然虽含万像一相不立䟽云寂寥于万化之域动用于一虚之中是也。

　　一月喻三身(出宝王论)

　　一月喻三身者以月体喻法身月光喻报身月影喻应身也盖由法身即是常住之理理体惟一不迁不变而能出生诸法统摄万事犹如月体一轮在天影含众水报身即是寂照之智智无自体依理而发明了一切无有差谬犹如月光照临万像无有隐形应身即是变化之用用无自性从体而起有感则通无感不应犹如月影有水则现无水不显然此三身本是一体从用立名故有多种论云法身如月之体报身如月之光应身如月之影是也。

　　一月三舟喻(出华严经䟽)

　　谓澄江一月三舟共观一舟停住二舟向南北行向南者见月随南向北者见月随北停舟者见月不移盖譬如来智无不周体无不在无依无住无去无来皆由众生缘有生熟故见如来有去住相法身之体本无去住也一月喻佛三舟喻世间众生见佛不同是名一月三舟喻也。

　　一法(出华严经)

　　法即轨则之义谓诸佛菩萨莫不轨则真如之法修之而成正觉故经云惟以一法而得出离成阿耨多罗三藐三菩提是也(梵语阿耨多罗三藐三菩提华言无上正等正觉)。

　　一理(出法华经玄义)

　　一理者诸法之本体也理性容摄其大无外诸法虽殊理元是一理虽是一而能统贯诸法诸法虽殊莫不本乎一理事理融通法法无碍是则世间出世间法皆不外乎此也。

　　一乘(出法华经)

　　一乘者佛乘也乘即运载之义佛说一乘之法为令众生依此修行出离生死苦海运至涅槃彼岸故喻以七宝大车而导之以大白牛也佛之出世意欲直说法华盖由众生机器不等于是先说三乘之法而调熟之故经云于一乘道分别说三后至法华会三乘之小行归广大之一乘又云十方佛土中惟有一乘法是也(梵语涅槃华言灭度七宝者金银琉璃玻璃砗磲码瑙赤真珠也三乘者声闻乘缘觉乘菩萨乘也)。

　　一雨(出法华经)

　　一雨者喻佛所说一乘之法也盖佛说法华惟谈圆教一实相理纯一无杂即是如来一音宣澍一乘法雨咸令众生开佛知见经云一雨所润是也。

　　一门(出法华经)

　　门者即能通之义一谓一理即是所通门谓正教即是能通盖譬佛所说一乘之教则能通于实相之理经云惟有一门是也。

　　一味(出法华经并法华玄义)

　　一味者喻法华一乘之教也如来说法必称机宜以其机有大小故历四时三教渐次调停令其入大然后高会灵山纯谈一妙开前四时三教之法即是圆妙一乘一乘之外更无别法故经云决了声闻法是诸经之王是以无垢藏王菩萨于涅槃会上白佛言佛说十二部经譬如从牛出乳盖喻初时说华严经也次云从乳出酪喻华严经后第二时说阿含经也次云从酪出生酥喻阿含经后第三时说净名宝积等经也次云从生酥出熟酥喻净名等经后第四时说般若经也次云从熟酥出醍醐喻般若经后第五时说法华涅槃经也如此展转相从说者据如来施化次第而言耳若据法华开前诸教诸乘即是圆妙一乘则显乳酪二酥皆成一醍醐味经云一相一味是也(四时者华严时鹿苑时方等时般若时也三教者藏教通教别教也十二部经者一契经二重颂三授记四孤起五无问自说六因缘七譬喻八本事九本生十方广十一未曾有十二论义也)。

　　一大事因缘(出法华经)

　　一即一实相也其性广博故名为大如来出世度生之仪式故名为事众生具此实相而能成机感佛故名为因如来证此实相而能起应度生故名为缘一切如来出现于世皆为开示一切众生本有实相令其咸得悟入佛之知见舍此则非如来出世本怀经云如来惟以一大事因缘故出现于世是也。

　　一觉(出起信论)

　　一觉者十界众生本性之觉也谓六道众生业惑所覆不能觉了名为不觉三乘之人断惑证理未能究竟名随分觉惟佛一人诸惑净尽彻见本性名究竟觉迷悟虽殊觉体本一论云本来平等同一觉故是也(十界者佛界菩萨界缘觉界声闻界天界人界阿修罗界饿鬼界畜生界地狱界也佛亦名众生者佛为无上众生也六道者天道人道修罗道饿鬼道畜生道地狱道也三乘者菩萨乘缘觉乘声闻乘也)。

　　一道(出华严经)

　　一道者一实之道即佛所说最上乘之法也若依此道而修则能顿断诸惑顿出生死非如二乘等次第超出经云一切无碍人一道出生死是也(二乘者缘觉乘声闻乘也)。

　　第一义(出大集经)

　　第一义者即无上甚深之妙理也其体湛寂其性虚融无名无相绝议绝思经云甚深之理不可说第一义谛无声字是也(无声字者谓离语言文字之相也)。

　　一实谛(出涅槃经)

　　谓一实相中道之理也无有虚妄无有颠倒若圣若凡性本不二故名一实谛也。

　　一实相印(出法华玄义)

　　一实相者谓真实之理无二无别离诸虚妄之相也印者信也如世之公文得印可信盖如来所说诸大乘经皆以实相之理印定其说外道不能杂天魔不能破若有实相印即是佛说若无实相印即是魔说经云世尊说实道波旬无此事是也(梵语波旬华言恶释迦如来出世时魔王名也)。

　　一实境界(出占察善恶业报经)

　　一实境界者即一实相之理也不变不异无灭无生自性清净离虚妄相犹如虚空平等普遍诸佛众生无二无别也。

　　一地(出法华经)

　　一地者一实相地也地有能生之义一切草木种子皆依于地而得生长以譬人天声闻缘觉菩萨一切习因种子皆依五阴之身增长成熟至于法华会上闻佛说一乘法皆成菩萨法性五阴则是一实相地故经云一地所生是也(习因者所作之因习续不断也五阴者色阴受阴想阴行阴识阴也)。

　　一法印(出宗镜录)

　　一法印者谓一念心含摄一切世间出世间法无不悉备然此诸法于一心中炳然显现如即印泥文无前后故云森罗及万像一法之所印是也。

　　一法界(出起信论)

　　一法界即一真如之理体性虚融平等不二也。

　　一真法界(出华严经随䟽演义钞)

　　无二曰一不妄曰真交彻融摄故曰法界即是诸佛平等法身从本以来不生不灭非空非有离名离相无内无外惟一真实不可思议是名一真法界。

　　一藏(出华严经䟽)

　　藏即含藏之义谓法界之理竖穷三际横遍十方无德不备无法不摄一一咏罗重重无尽若世间法若出世间法无不含藏故名一藏(三际者过去现在未来也)。

　　一会(出法华要义)

　　一会者谓如来于灵山会上与诸大众说法华经之时也隋天台智者大师于光州大苏山修法华三昧诵法华经至药王菩萨品中是真精进是名真法供养如来之句身心豁然寂而入定彻见灵山一会俨然未散是也(梵语三昧华言正定)。

　　一极(出普贤行愿品䟽)

　　一极者谓华严经广谈法界之旨妙极无二也盖如来出世首为诸大菩萨说佛菩萨真实境界不说二乘方便之法是故声闻缘觉虽在听次有如聋聩寂无所闻故䟽云一极唱高二乘绝听是也(二乘者声闻乘缘觉乘也)。

　　一致(出华严经随䟽演义钞)

　　一致者谓佛乘宗极之趣惟一也如来设化始随机宜不同故有三乘之说终归显实但名佛乘一致之理钞云混万化即真会精粗一致是也(三乘者声闻乘缘觉乘菩萨乘也)。

　　一源(出华严经随䟽演义钞)

　　一源者甚深法界之体也此体不变不迁非真非妄因随缘故有真有妄若随法性净缘则能出生诸佛之法若随无明染缘则能出生众生之法染净之缘虽别法界之体无殊譬如流水流虽清浊有异所出之源是一也。

　　一体(出法界观)

　　一体者常住真心之体也自性清净一体无二妄想忽生境界顿现于是有情众生无情国土从一真心妄分为二当知有情无情皆是众生自心所变实非外物故颂云情与非情共一体是也。

　　一偈(出翻译名义)

　　一偈者西域记云旧曰偈或曰偈他梵音讹也今从正音宜云伽陀华言颂诸经虽五字七字为句不同皆以四句为一偈也。

　　一句(出华严经)

　　一句者谓经中所说普眼法门一句功德不可思议也经云假使有人以大海量墨须弥聚笔书写此普眼法门一品中一门一门中一法一法中一义一义中一句不得少分何况能尽是也(普眼者眼外无法名为普眼)。

　　一言(出圆觉经略䟽)

　　一言者谓圭峰密禅师读圆觉经未终其卷于一言下豁然开悟乃知自心即是佛心定当作佛故䟽序云一言之下心地开通是也。

　　一语(出华严经䟽)

　　一语者如来之语也经云如来于二语言中演说无边契经海盖言于一语中演说妙法无量无边譬如泉之初发细若一线流之不已为江为海无有穷尽也。

　　一名(出涅槃经)

　　名即名字谓理虽是一假言施设种种不同如经中只一涅槃之名如来随机演说亦名无生亦名无作亦名无为亦名解脱亦名彼岸亦名无退亦名安处亦名寂静亦名无相亦名无二亦名一行亦名清凉亦名无诤亦名吉祥虽立多种之别只是涅槃一名是为一名。

　　一字(出大方广师子吼经)

　　一字者一理之名字也理本无名无字超心意识离性离相无作无示非诸众生所能思说惟佛如来究尽明了经云法惟一字所谓无字是也。

　　一义(出华严经)

　　义即义理即一法中或一句中之一义也。

　　一音(出维摩经)

　　一音者佛之音声也盖众生缘有浅深根有利钝故于一音之中同听异闻若是人天根器则闻佛说五戒十善之法若是声闻根器则闻佛说四谛之法若是缘觉根器则闻佛说十二因缘之法若是菩萨根器则闻佛说六度等法各得解了经云佛以一音演说法众生随类各得解是也(五戒者不杀不盗不邪淫不妄语不饮酒也十善者不杀不盗不邪淫不妄言不绮语不两舌不恶口不贪不嗔不痴也声闻者闻佛声教悟真空理故名声闻也四谛者苦谛集谛灭谛道谛也缘觉者因观十二因缘觉真空理故名缘觉也十二因缘者一无明二行三识四名色五六入六触七受八爱九取十有十一生十二老死也菩萨者梵语具云菩提萨埵华言觉有情六度者一布施二持戒三忍辱四精进五禅定六智慧也)。

　　一音教(出华严经䟽)

　　一音教者谓如来一代之教虽有顿渐诸说不同而皆不出一音也故罗什法师云佛一圆音平等无二无思普应机闻自殊是也(梵语罗什华言童寿)。

　　一宗(出华严经䟽)

　　宗者要也谓诸大乘经所说虽异莫不同乎一理如华严之谈法界般若之谈佛母法华之谈实相等皆以一理为其宗要钞云一宗容具多经是也。

　　一相(出起信论)

　　谓一真法界之相从本以来离虚妄相离言说相离名字相离一切诸法之相故名一相。

　　一合相(出金刚经)

　　一合相者盖言众尘和合而为一世界也世界本空微尘不有但众生不了妄执为实若是实有即应世界不可分为微尘若是实无不应微尘合为世界是知执有执无皆不当理经云如来说一合相即非一合相是名一合相是也。

　　一性(出涅槃经)

　　一性者即正因佛性也谓一切众生皆具此性但背觉合尘常为烦恼之所覆障若顺性而修则能超脱生死悟入涅槃与佛所证无二无别也(梵语涅槃华言灭度烦恼者昏烦之法恼乱心神也)。

　　一性(出华严经)

　　性以不变为义上极诸佛下至蠕飞蠢动虽品类万差莫不本乎一性迷之则成生死悟之而为涅槃迷悟虽殊其性本一是为一性也(蠕而宣切虫行貌蠢尺尹切蠢动也梵语涅槃华言灭度)。

　　一因(出涅槃经)

　　一因者谓圣凡平等之理体也盖此理体诸佛众生皆性本具初无增减然诸佛悟之而成妙果众生迷之而流转诸趣若全此一因而修圆顿之行则能超出三乘所修之因而证一乘之果也(三乘者声闻乘缘觉乘菩萨乘也)。

　　一如(出首楞严三昧经)

　　不二不异名曰一如即真如之理也所谓真如界内绝生佛之假名平等性中无自他之形相故经云魔界如佛界如一如无二如是也(魔梵语具云魔罗华言杀者谓能夺人功德之财杀人智慧之命也佛梵语具云佛陀华言觉者谓能自觉觉他觉行圆满也魔佛皆言如者魔为修恶之极佛为修善之极善恶虽分其性本一故云一如无二如也)。

　　一行(出涅槃经)

　　一行者如来所行之行也行以进趣为义能行此行则能趣向佛果虽名一行而具足五行故经明五行之后乃云复有一行是如来行谓能于一心中行于五行具足而无缺也(五行者圣行梵行天行病行婴儿行也)。

　　一行三昧(出文殊师利所说摩诃般若波罗蜜经)

　　梵语三昧华言调直定又云正定一行三昧者惟专一行修习正定也谓修行之人应处空闲舍诸乱意系心实理想念一佛专称名字随佛方所端身正向能于一佛念念相续而不懈怠于一念中即能得见十方诸佛获大辩才也。

　　一解脱(出涅槃经)

　　解脱者无拘无碍自在之谓也一切众生同有佛性本来解脱良由心生执着妄自迷倒受诸缠缚若能一念反妄归真了缚无缚则与诸佛如来同一解脱无有差别经云同一解脱是也。

　　一空(出寂调音所问经)

　　一空者谓一切诸法皆无自性若色若心若依若正乃至圣凡因果之法虽种种不同求其体性毕竟皆空经云如瓦器中空宝器中空俱同一空无二无别是也(依者依报即国土也正者正报即众生身也)。

　　一生(出法华经)

　　一生者谓等觉菩萨无明之惑未尽尚有一番变易生死过此一生即登妙觉果佛之位所以等觉菩萨称为一生补处经云一生当得阿耨多罗三藐三菩提是也(等觉者望后妙觉犹有一等超前诸位得称为觉无明者无所明了即障理之惑也变易者即实报土生死也因移果易故名变易生死妙觉者自觉觉他觉行圆满不可思议也)。

　　一生(出华严经随䟽演义钞)

　　谓善财童子一生之内圆成佛果故慈氏菩萨赞善财言余诸菩萨于无量劫乃能满足菩萨行愿此长者子于一生内能净佛土能化众生是名一生(慈氏菩萨即弥勒菩萨也)。

　　一来(出四教仪)

　　一来者谓二果斯陀含于欲界九品思惑中前六品虽尽后三品犹在故更来欲界一番受生是名一来(梵语斯陀含华言一来九品者上中下三品每品中又分三品也)。

　　一师(出四分戒品)

　　师者受道之师也凡诸比丘同一师学当湏和合欢喜无诤犹如水乳于佛法中庶得增益是名一师(梵语比丘华言乞士)。

　　一子(出涅槃经)

　　谓菩萨修慈悲行视诸众生犹如一子若见众生修习善业胜进圣道心则欢喜若见众生造作恶业流转生死心则愁恼譬如父母见子安隐心则欢喜见子遇患心则苦恼经云视诸众生同于一子是也。

　　一修一切修(出华严经随䟽演义钞)

　　一修一切修者谓上根大智之人全性起修了修即性修性不二事理互融烧香散花无非中道习禅诵经尽是真如是故一行修则一切行无不修焉。

　　一断一切断(出华严经随䟽演义钞)

　　一断一切断者谓上根之人断惑无渐次也中下根人不知妄惑即是真智所以断惑有其渐次上根之人了惑即智达妄即真惑外无智妄外无真所以一断则一切断也。

　　一证一切证(出华严经随䟽演义钞)

　　一证一切证者谓上根之人以圆妙之智照了性境圆融无始无终非浅非深不有不空无法不备无处不通是故一处证入则一切处皆证入矣。

　　一成一切成(出华严经䟽)

　　一成一切成者谓一佛成道法界无非此佛之依正也依即所依之土正即能依之身以其迷时则众生国土皆迷悟时则众生国土皆悟盖约一人惟心即具而说故楞严经云一人发真归源此十方空皆悉消殒是也。

　　一位一切位(出华严经䟽)

　　一位一切位者谓上根之人证一地位则具足一切地位之功德也盖所证之位全是法性法性遍周恒沙功德无不含摄是故证一地位则一切地位功德皆悉具足也。

　　一行一切行(出华严经䟽)

　　一行一切行者谓上根之人依于一乘圆融之教建立圆顿之行圆顿行立契合一乘故能于一行中具足一切诸行也。

　　一障一切障(出华严经随䟽演义钞)

　　一障一切障者谓造恶众生一念瞋心起百万障门开一切善根皆悉消灭一切业障同时增长所以一障则一切障也。

　　一念(出华严经)

　　念即心念此之一念有真有妄若凡夫以根对尘所起之念念念生灭此妄念也若离根尘真净明妙虚彻灵通之念即是如来正智之念也此正智之念非生非灭不常不断促一刹那而非短延无量劫而非长经云一念普观无量劫是也(根者眼耳鼻舌身意六根也尘者色声香味触法六尘也梵语刹那华言一念劫梵语具云劫波华言分别时节)。

　　一刹那(出仁王护国经)

　　梵语刹那华言一念经云一念中有九十刹那一刹那中有九百生灭俱舍论云时之极少者名刹那是也(念有大小一念者大念也一刹那者小念也)。

　　一根(出楞严经)

　　一根即耳根也盖由此方之人耳根最利闻法易入故文殊选拣圆通之门取耳根为第一也然以耳根为圆通门者特假其通入而已必期脱去声尘反闻自性然后为复本归源之至一根既然诸根亦寂经云一根既返源六根成解脱是也(六根者眼根耳根鼻根舌根身根意根也)。

　　一机(出楞严经)

　　机谓机关即发起之处也一机以喻耳之一根一根返源诸根解脱经云虽见诸根动要在一机抽是也。

　　一色(出仁王经䟽)

　　色者眼根所对之色也色即法界具足三谛以一切法体性融通互摄无碍若一切色即一色此是真谛忘泯一切法也若一色即一切色此是俗谛建立一切法也若非一非一切亦一亦一切此是中谛双遮双照即中道也尽理言之非但色之一尘具足三谛声香味触法五尘莫不皆然举色则一切法皆在于色色外无法举香则一切法皆在于香香外无法䟽云一色一香无非中道是也(法界者法法皆以三谛而为界分即是理也双遮双照者遮谓遮情照谓照性即双遮真俗双照真俗也)。

　　一指(出楞严经)

　　一指手之一指经云若我灭后其有比丘发心决定修三摩提能于如来形像之前身然一灯烧一指节及于身上爇一香炷我说是人无始宿债一时酬毕长揖世间永脱诸漏也(梵语三摩提华言等持离昏沉掉举曰等令心住一境性曰持诸漏即三界生死也)。

　　一发(出摩诃僧祇律)

　　一发者谓日晷过午一发许也盖言修行之人持斋之法日正当午乃受饮食若日过午一发许则不当食也。

　　一毫(出普贤行愿品䟽)

　　䟽云一字法门海墨书而不𥁞一毫之善空界尽而无穷此言华严大经功德浩博不可测量不可称说而虚空界有𥁞一毫之善无穷也。

　　一毛(出楞严经)

　　经云于一毛端现宝王刹此是正报中现依报也由佛具足不思议神通之力故能依中现正正中现依依正融通事理无碍大小相含一多平等故于一毛之端能现宝王刹也。

　　一气(出圆觉经略钞)

　　一气者道之所宗阴阳天地之根本也以喻自性清净之心未起染净已前诸佛众生平等不二一切诸法莫不皆由此心而生故以一气喻一心也。

　　一瞬(出摩诃僧祇律)

　　瞬者目动也律云二十瞬名一弹指谓修行人持斋之法日正当午乃受饮食若日过午一瞬则不当食。

　　一默(出维摩经)

　　默者无言也默必对说诸佛菩萨或说或默皆能显于妙理故经中三十二菩萨各谈不二法门竟文殊师利问维摩诘言仁者当说何等是菩萨入不二法门时维摩诘默然无言文殊叹曰善哉善哉乃至无有文字语言是真入不二法门此即默而说即说而默也(梵语文殊师利华言妙德梵语维摩诘华言净名)。

　　一时(出各经之首)

　　一时者佛与弟子说听和合之时也是故诸经之首皆言一时法华文句云闻持和合非异时是也(闻持者弟子从佛闻法而受持也)。

　　一时一切时(出华严经䟽)

　　一时一切时者谓一时之间即为无量劫也盖如来智境圆融延促无碍故能促多劫为一时延一时为多劫经云一念普观无量劫是也。

　　一食(出维摩诘所说经)

　　一食者世间分假之食也若能于此一食了达三谛即成法食然后运平等心上供诸佛中奉贤圣下及六道等施无别经云以一食施一切是也(三谛者真谛俗谛中谛也六道者天道人道修罗道饿鬼道畜生道地狱道也)。

　　一餐(出法华经)

　　一餐者一餐之食也盖言声闻之人于般若会上蒙佛加被为诸菩萨说大乘法声闻自谓小乘而于大法不生喜乐譬若见食而不能餐经云而无希取一餐之意是也。

　　一切(出翻译名义)

　　一是普及之言切是尽际之语又云究竟非二名一其性广博名切故名一切。

　　一处(出遗教经)

　　一处者谓心专注一境而无他适也修行之人若能摄心敛念不涉余缘则所修行业决可成办经云制之一处无事不办是也。

　　一刹(出翻译名义)

　　刹梵语具云刹摩华言土田即国土也谓一佛所化之境以大千世界而为一刹也(大千世界者一日一月绕一须弥山照四天下为一世界一千世界为小千世界一千小千世界为中千世界一千中千世界为大千世界也)。

　　一路(出首楞严经)

　　路犹道也即能通之义谓诸佛如来离于生死入大涅槃无不皆以首楞严大定而为正路舍此则无由而入经云十方薄伽梵一路涅槃门是也(梵语涅槃华言灭度梵语首楞严华言健相又云一切事竟坚固梵语薄伽梵佛之总号其义有六自在炽盛端严名称吉祥尊贵为含多义故不翻也)。

　　一尘(出华严经)

　　一尘者一微尘也经云譬如有大经卷量等大千世界而全住在一微尘中一微尘既然一切微尘皆亦如是时有一人(谓佛也)智慧明达有净天眼见此经卷在微尘内即以方便破此微尘出此经卷令诸众生普得饶益以譬一切众生身中具有如来无碍智慧但由众生妄想颠倒而不自觉惟有诸佛乃能知之即以方便令诸众生修于圣道破除虚妄烦恼显出如来真实智慧故云一尘之内有大千经卷是也。

　　一沤(出楞严经)

　　沤者水泡也海本澄湛因风飘鼓发起水泡以譬大觉之性真净明妙因心妄动生起虚空世界虚空世界在大觉性中如大海中之一沤耳经云空生大觉中如海一沤发是也。

　　一盖(出维摩诘所说经)

　　经云毗耶离城有长者子名曰宝积与五百长者子俱持七宝盖来供养佛佛之威神令诸宝盖合成一盖遍覆大千世界而此世界广长之相悉于中现五百盖者表五阴也合成一盖者表一心也以显五阴之法全是一心也(梵语毗耶离华言广博严净五阴者色阴受阴想阴行阴识阴也)。

　　一针(出梵网经)

　　经云一针一草不得故盗谓持戒之人虽是微细之物不得故意盗取也。

　　一花(出梵网经)

　　经云我今卢舍那方坐莲华台(我者释迦佛自谓也梵语卢舍那华言净满诸惑究尽谓之净众德悉圆谓之满也方坐者方正也谓安住正法也莲华者华藏世界也以其形似莲华故以名之台者华藏世界之中央也华严经云风轮持香海香海出莲花莲花持世界是也)周匝千花上复现千释迦(莲花有千叶故云千花一花叶上现一释迦佛故云复现千释迦此千释迦乃从卢舍那佛出现也)一花百亿国一国一释迦(于一花叶复现百亿国土每一国土又现一释迦佛则有千百亿国土千百亿释迦佛此千百亿释迦乃从千叶上千释迦现出也通而言之卢舍那佛现出千释迦千释迦佛现出千百亿释迦今此四天下乃是千百亿国土中之一土释迦牟尼佛乃是千百亿释迦中之一佛也)。

　　一灯(出华严经)

　　谓灯能破暗以喻菩提之心能破烦恼之暗也故经云譬如一灯入于暗室百千年暗悉能破尽菩提心灯亦复如是入于众生心室之内百千万亿不可说劫诸业烦恼种种暗障悉能除尽故名一灯(梵语菩提华言道)。

　　二法身(出华严经䟽)

　　【一理法身】理即性德也谓性净明体本来离念等虚空界无所不遍诸佛众生皆同一相是名理法身。

　　【二智法身】智即修德也谓究竟始觉之智契合清净本觉之理理智互融色心不二智所现故是名智法身。

　　二法身(出无著论)

　　【一智相法身】谓具足智慧方能演说诸法是则说法为智慧之相由此智相得至法身住处故名智相法身。

　　【二福相法身】谓以大千世界七宝布施不如受持一四句偈故金刚经云于此经中受持乃至四句偈等为人演说其福胜彼由此福相得至法身住处故名福相法身(七宝者金银琉璃玻璃砗磲码瑙赤真珠也)。

　　二法身(出起信论䟽)

　　【一言说法身】谓法身无相本离言说虽离言说非言莫显故名言说法身。

　　【二证得法身】谓法身体遍物物皆具但以迷故不能究显若不造修何由证得故以始觉之心契于本觉之理始本不二即究竟觉是名证得法身。

　　二佛身(出涅槃经)

　　【一法性身】法性即法身也谓此法性之身遍满十方无量无边色像端正相好庄严以无量光明无量音声能度十方法身菩萨是名法性身。

　　【二生死身】谓佛以方便力现生现灭示初出家乃至成佛得道一切恶法尽断一切善法悉皆成就次第说法度诸众生是名生死身。

　　二佛身(出涅槃经)

　　【一生身】生身者谓从父母所生即佛应化之身也。

　　【二法身】法身者谓本有法性之身若佛出世及不出世常住不动无有变易也。

　　二佛身(出涅槃经)

　　【一常身】如来常住解脱之身众德悉备万行俱圆先百千万亿劫而不见其生后百千万亿劫而不见其灭是名常身也。

　　【二无常身】如来方便为欲度脱一切众生示现生死之身出家修道成佛说法入于涅槃是名无常身也(梵语涅槃华言灭度)。

　　二身(出华严经䟽)

　　【一真身】真身者真智与法身合故名真身起信论云自体有大智慧光明遍照法界是也。

　　【二应身】应身者应周万物化洽众生随其心量现种种身譬如一月现于众水而无去来之相金光明经云应物现形如水中月是也。

　　二种色身(出佛地经论)

　　【一实色身】实即实有谓诸如来因中于无数劫所修相好等业至于果成感得无量相好庄严其身周遍法界是名实色身。

　　【二化色身】化即变化谓诸如来由大悲愿力为大菩萨众现种种身种种相好种种言音随时随处随众所宜所现身形其量不定是名化色身。

　　大小二化身(出华严经随䟽演义钞)

　　【一大化身】谓佛被大乘菩萨之机或现八万四千相好之身或现微尘数相好之身满虚空中是名大化身。

　　【二小化身】谓佛被小乘及人天等机或现三十二相一丈六尺之身是名小化身(三十二相者足安平相千辐轮相手指纤长相手足柔软相手足缦网相足跟满足相足趺高好相腨如鹿王相手过膝相马阴藏相身纵广相毛孔生青色相身毛上靡相身金色相身光面各一丈相皮肤细滑相七处平满相两腋满相身如狮子相身端直相肩圆满相四十齿相齿白齐密相四牙白净相颊车如师子相咽中津液得上味相广长舌相梵音深远相眼色如金精相眼睫如牛王相眉间白毫相顶肉髻成相也)。

　　佛二种十身(出华严经䟽)

　　【一融三世间为十身】融即融会之义隔别名世间差名间即众生国土智正觉之三世间也言融三世间为十身者众生身业报身即众生世间国土身即国土世间声闻身缘觉身菩萨身如来身智身法身虚空身即智正觉世间也。

　　【二佛自具十身】佛自具十身者一菩提身二愿身三化身四力持身五相好庄严身六威势身七意生身八福德身九法身十智身也(梵语菩提华言道)。

　　二觉(出翻译名义)

　　【一自觉】谓觉知过去未来现在三世一切诸法常无常等悟性真空了惑虚妄功成妙智能自开觉故名自觉。

　　【二觉他】谓自既觉已运无缘慈广说诸法开悟众生皆令离生死苦得涅槃乐故名觉他。

　　二觉(出起信论)

　　【一本觉】谓众生心体灵明虚廓本来离念等虚空界无处不遍即是如来平等法身是名本觉。

　　【二始觉】谓众生本觉心源由无明熏动觉成不觉多劫在迷今始觉悟是名始觉始觉究竟即成佛也。

　　二种佛境(出华严经䟽)

　　【一证境】谓真如法性之理是诸佛所证之境界离念绝想皆悉真如是名证境。

　　【二化境】谓十方国土皆是如来所化境界是名化境。

　　二种身土(出佛地经论)

　　身即能依之色身土即所依之国土既有能依之身必有所依之土故名二种身土。

　　【一自受用身土】自受用身土者谓自己修因之所感称性受用种种法乐自在无碍故身名自受用身亦名圆满报身土名自受用土亦名实报庄严土盖诸佛如来历无数劫修习无量善根所感周遍法界身土为自受用诸大菩萨但可得闻而不能见也。

　　【二他受用身土】他受用身土者谓他机之所感见也盖诸佛如来为令诸菩萨众受大法乐进修胜行随宜而现或胜或劣或大或小转变不定令他受用也。

　　身土二不相离(出宗镜录)

　　二不相离者谓身土二法皆不离法性也。

　　【一法性属佛为法性身】谓佛了悟真如法性复以法性为身故名法性属佛为法性身。

　　【二法性属法为法性土】谓真如法性之理譬如虚空遍一切处乃是法身所证之体即为所依之土故名法性属法为法性土。

　　二种神力(出大智度论)

　　【一令远处见闻】令远处见闻者谓佛在一处说法以神通力令他方异土众生皆获见闻也。

　　【二令各各见佛】令各各见佛者谓佛在一处说法能令一一众生各自见佛在前说法譬如日出影现众水也。

　　二宿因力(出华严经䟽)

　　宿因力者谓遮那世尊宿世愿因为化众生发愿修行而成佛果为酬宿愿故今出世悲智双运行愿齐周乃以无障解脱之智顿阐华严一乘圆教法门普令法界众生深悟如来智慧然佛宿因虽多略开二种焉。

　　【一大愿力】谓佛于因中发大誓愿度诸众生今已成佛乘大愿力示现十方世界说法度生现相品云毗卢遮那佛愿力周法界一切国土中恒转无上轮是也(梵语毗卢遮那华言遍一切处亦云光明遍照)。

　　【二昔行力】谓佛昔于无量劫依愿起行行成得果方能演说诸法广化众生故主山神偈云往修胜行无有边今获神通亦无量法门广辟如尘数悉使众生深悟喜是也。

　　二足(出金刚经纂要䟽)

　　【一福足】谓佛于因中修行布施持戒忍辱精进禅定五度之福今于果上成就应身相好圆满万德庄严是为福足。

　　【二慧足】谓佛于因中由修般若妙慧成就法身圆极真常满菩提果众智庄严是为慧足(梵语菩提华言道)。

　　悉达太子二相(出佛本行集经)

　　梵语悉达华言顿吉即佛幼时之名也二相者谓佛初生时净饭王令相师占之相师云太子相好具有轮王及成佛之相也。

　　【一轮王相】轮王相者谓转轮圣王亦具三十二相也相师言太子具足是相若其在家当作转轮圣王王四天下也(三十二相者足安平相千辐轮相手指纤长相手足柔软相手足缦网相足跟满足相足趺高妙相腨如鹿王相手过膝相马阴藏相身纵广相毛孔生青色相身毛上靡相身金色相身光面各一丈相皮肤细滑相七处平满相两腋满相身如师子相身端直相肩圆满相四十齿相齿白齐密相四牙白净相颊车如师子相咽中津液得上味相广长舌相梵音深远相眼色如金精相眼睫如牛王相眉间白毫相顶肉髻成相也四天下即四洲东弗于逮南阎浮提西瞿耶尼北郁单越也)。

　　【二成佛相】成佛相者佛具三十二相相师言太子具足是相若舍王位出家求道必得成佛名遍十方化导一切也。

　　二种舍利(出翻译名义)

　　【一生身舍利】梵语舍利又云设利罗华言骨身谓如来应身灭度既阇维后所有舍利其色有三骨舍利色白𩬊舍利色黑肉舍利色赤体性坚固椎击不碎若菩萨罗汉者其色则同而坚固不及光明经云此舍利者是戒定慧之所熏修甚难可得㝡上福田故人能起塔供养则得无量福报也(梵语阇维华言焚烧)。

　　【二法身舍利】大论云经卷是法身舍利谓如来所说中道实相之理不迁不变无灭无生亘古今而恒存弥天地而普覆人能至心如法受持即是得见如来法身其所获福无量无边故法华经云若经卷所住之处皆应起塔供养不须复安舍利此中已有如来全身是也。

　　二法(出华严经䟽)

　　【一胜义法】胜义法即涅槃也谓涅槃之法其义㝡胜故名胜义法(梵语涅槃华言灭度)。

　　【二法相法】法相法即四谛法也谓四谛之法各有相状是名法相法(四谛者苦谛集谛灭谛道谛也)。

　　二法(出楞伽经)

　　【一自得法】谓佛自行证得之法与十方佛无增无减是名自得法。

　　【二本住法】谓法界之法本来常住有佛无佛性相常然是名本住法。

　　二种法性(出地持经)

　　法即轨则之义性即不改之义谓一切法性无改易皆可轨则而修故名法性。

　　【一实法性】谓一实之理离虚妄相本性平等无有变易一切诸佛莫不轨此法性修之而成正觉是名实法性。

　　【二事法性】谓世间种种诸法皆依于理施设建立所谓地水火风五阴等法随俗所知所见虽属于事实不外乎法性之理是名事法性(五阴者色阴受阴想阴行阴识阴也)。

　　契经二义(出阿毗达磨大毗婆沙论)

　　契者上契诸佛之理下契众生之机经者法也常也如来所说契经有此结集刊定之二义也。

　　【一结集义】谓如来契经摄持众义冠有情心令无忘失犹结华鬘冠众生首久无遗散也。

　　【二刊定义】谓如来契经裁断众义了别是非去恶留善犹匠绳墨治彼众材斫邪归正去曲留直也。

　　二般若(出大智度论)

　　梵语般若华言智慧谓佛于般若会上说通别圆三教之法故有共不共般若之名也。

　　【一共般若】共般若者即通教也通即通共之义谓声闻缘觉菩萨三乘之人共依此教而修证也。

　　【二不共般若】不共般若者即别圆二教也谓此别圆二教唯谈菩萨修行之法不与声闻缘觉之所共也。

　　二般若(出华严经䟽)

　　【一实相般若】实相般若者谓本觉之理非寂非照离虚妄相名为实相即一切种智也(非寂非照者寂谓寂静照谓照明寂照皆言非者用遮二边以显中道实相之德也)。

　　【二观照般若】观照般若者谓观照之德非照而照了法无相名为观照即一切智也(非照而照者谓理本非照因观而照以显观照之德也)。

　　般若二种相(出地藏十轮经)

　　【一世间般若】谓诸菩萨唯依读诵书写为他演说三乘道教劝正修行灭除烦恼惑业不行寂静真实般若常行有见有相般若如是般若有取有着是名世间般若(有见有相般若即世间之智如劬宾大臣分阎浮提七分而能息诤智满祖师云正取世间之智为般若也)。

　　【二出世间般若】谓诸菩萨精勤修习菩提道时随力听闻为他演说三乘正法而于其中心如虚空平等寂灭离诸名相如是般若无取无著是名出世间般若(三乘者声闻乘缘觉乘菩萨乘也)。

　　二种般若庄严(出般若经并大智度论)

　　梵语般若华言智慧谓智慧能严饰法身故名般若庄严。

　　【一已庄严】谓人能修习智慧如着羙妙璎珞庄严其身是名已庄严。

　　【二未庄严】谓人未能修习智慧如无璎珞严饰其身是名未庄严。

　　金刚二义(出金刚经助显录)

　　金刚者金中㝡刚故云金刚而小品般若以金刚立题者具有坚利二义焉(梵语般若华言智慧)。

　　【一坚义】坚义者谓金刚之坚万物不能碎坏以喻般若之体真常清净不变不迁烦恼不能乱邪魔不能动此即实相般若也。

　　【二利义】利义者谓金刚之利能碎坏万物以喻般若之用能断惑着照五蕴空度诸苦厄此即观照般若也(五蕴者色蕴受蕴想蕴行蕴识蕴也)。

　　法华二妙(出法华玄义)

　　妙名不可思议非诸菩萨心思口议故也此之二妙正论法华开权显实之意妙名一唱待绝俱时故相待论判则显法华出前四时三教之上绝待论开复能开前令皆圆妙也(开权显实者开者发也拓也声闻缘觉菩萨三乘之法是权佛乘是实佛说法华正为开三乘之权显一乘之实故经云十方佛土中唯有一乘法又云决了声闻法是诸经之王四时者华严时鹿苑时方等时般若时也三教者藏教通教别教也)。

　　【一相待妙】彼此互形曰相以彼望此曰待彼此互形者形即形比之义谓以前四时三教所说之法为粗形后法华所说之法为妙以彼望此曰待者待即待对谓对前之粗显后之妙也。

　　【二绝待妙】绝前诸粗无复形待谓法华开三乘之权即是佛乘之实实外无权权外无实实即是权权即是实故云绝待妙也。

　　大明三藏法数卷第一
永乐北藏第 181 册 No. 1615 大明三藏法数(第1卷-第13卷)


　　大明三藏法数卷第二　　　　　　昆四

　　上天竺前住持沙门一如等奉　来集注

　　迹本二门(出法华玄义释签)

　　门即能通之义谓由此门皆能通至实相也然此二门惟法华一经明之盖非本无以垂迹非迹无以显本本迹虽殊皆不思议故称为妙诸经但论释迦近得成佛之迹而不言久远已成之本则显法华已今当说㝡为第一故得为经中王也(实相者离虚妄相名为实相即中道真实之妙理也已今当说者般若之前皆为已说无量义经为今说涅槃经为当说)。

　　【一迹门】法华经中前十四品名为迹门迹犹足迹譬如人之所居则有行往之迹也盖论释迦㝡初成道已来及中间施化节节唱生唱灭以至于今成佛度生皆是从本垂迹故名迹门也。

　　【二本门】法华经中后十四品名为本门本为根本如𣗳木之有根也盖论释迦尘点劫前已得成佛故经云一切世间天人阿修罗皆谓今释迦牟尼佛出释氏宫去伽耶城不远坐于道场得成正觉然我实成佛以来无量无边百千万亿那由他劫从是以来我常在此娑婆世界说法教化此是开迹显本故名本门也(梵语伽耶华言山城梵语那由他华言万亿梵语娑婆华言能忍)。

　　二种一乘(出华严经䟽)

　　一乘者谓华严一乘圆教也于此一乘有同有别故云二种一乘也。

　　【一同教一乘】同者即同于终顿二教也然终教但诠一性一相理事无碍顿教但诠无二无三言思斯绝今此同教具诠一性一相理事无碍无二无三言思斯绝同彼二教俱显一乘故名同教一乘也(无二者无声闻缘觉也无三者兼无菩萨也)。

　　【二别教一乘】别者即别异小始终顿之四教也然此别教唯辨圆融具德事事无碍随举一法即摄一切无尽法门一一法门迥异余教故名别教一乘也。

　　二种庄严(出涅槃经)

　　庄即端庄严即严饰谓智慧福德二种皆能庄严法身也。

　　【一智慧庄严】谓诸菩萨从初发心乃至究竟无明净尽佛性现前所有智慧能显法身是名智慧庄严。

　　【二福德庄严】谓诸菩萨修行六度万行具足所有福德能显法身是名福德庄严(六度者一布施二持戒三忍辱四精进五禅定六智慧也)。

　　二种庄严(出金刚经纂要䟽)

　　金刚经云庄严佛土者即非庄严是名庄严非庄严者即形相庄严也是名庄严者即第一义庄严也。

　　【一形相庄严】谓人若分别佛土是有为形相而言我能成就者彼且住着色声等境非真庄严是名形相庄严。

　　【二第一义庄严】谓以无所住着清净之心依真实智慧通达自性之土唯心显现此是正智成就佛土是名第一义庄严。

　　二如来藏(出大乘止观法门)

　　如来者即理性如来也藏以含摄为义谓一切众生烦恼心中具足无量无边不可思议无漏清净之业如石中有金木中有火故云垢藏之中佛性满足是名如来藏也。

　　【一空如来藏】谓此心性虽随染净之缘建立生死涅槃等法然心体平等离性离相非唯所起染净等法皆空而能起之心亦不可得是名空如来藏。

　　【二不空如来藏】谓此心性具足无漏清净功德及诸有漏业惑染法包藏含摄无德不备无法不现故名不空如来藏。

　　二经体(出华严经䟽)

　　【一文是所依体】文是所依体者文即文字为一切义理所依复为能诠契经之体也。

　　【二义是能依体】义是能依体者谓一切义理皆依文字而显故义是能依而与文字同为能诠契经之体也。

　　二涅槃(出金光明经玄义)

　　梵语涅槃华言灭度。

　　【一性净涅槃】谓诸法实相之理不可染不可净不染即不生不净即不灭不生不灭名性净涅槃(诸法实相者十界因果之法本来离虚妄相相相皆实故名实相不可染不可净者谓实相之理惑不能染智不能净不染即不生者既无惑染岂有法生不净即不灭者既非智净岂有法灭是故名为不生不灭)。

　　【二方便净涅槃】方便犹善巧也智既契理即照群机照必垂应机感即生此生非生机缘既尽应身即灭此灭非灭不生不灭名方便净涅槃(此生非生者谓机感即生心常寂灭也此灭非灭者谓缘尽即灭应用常兴也)。

　　二涅槃(出大智度论)

　　【一有余涅槃】谓见思烦恼已断尚余现受色身未灭是名有余涅槃(见思烦恼即见思二惑意识起诸分别曰见惑于尘境起诸贪爱曰思惑)。

　　【二无余涅槃】谓见思二惑与所受五众之身俱得灭尽无有遗余是名无余涅槃(五众即五阴谓色受想行识也)。

　　二法相违(出瑜伽师地论)

　　【一烦恼】昏烦之法恼乱心神即无明贪爱之惑也谓诸众生随顺烦恼流转生死故违涅槃之道也。

　　【二涅槃】梵语涅槃华言灭度谓诸众生厌生死苦修习梵行断诸烦恼证大涅槃故违烦恼之惑也。

　　二智(出华严经随䟽演义钞)

　　【一如理智】谓诸佛菩萨以如实之智彻见实际之理妙极寂静无增无减是名如理智。

　　【二如量智】谓诸佛菩萨究竟通达一切境界若见众生乖于理智则成生死若见众生称于理智则得涅槃是名如量智。

　　二智(出摄大乘论)

　　【一根本智】根本智亦名无分别智谓此智不依于心不缘外境了一切法皆即真如境智无异如人闭目外无分别由此无分别智能生种种分别是名根本智。

　　【二后得智】谓依止于心缘于外境种种分别境智有异如人开目众色显现以其于根本智后而得此智是名后得智。

　　二智(出大集经)

　　【一尽智】谓阿罗汉断三界见思惑竟即知我生已尽梵行清净是名尽智(梵语阿罗汉华言无生亦云无学)。

　　【二无生智】谓阿罗汉断三界见思烦恼已尽知诸缚解更不三界受生是名无生智(三界者欲界色界无色界也)。

　　二智(出观音玄义)

　　【一一切智】谓于一切内法内名能知能解一切外法外名亦能知能解是名一切智即声闻缘觉之智也(内法内名者谓理内所诠法相及能诠名字盖佛教依理而说故名理内也外法外名者即理外所诠法相及能诠名字盖外道等违理横计故名理外也)。

　　【二道种智】道种智者谓能用诸佛一切道法发起众生一切善种是名道种智即菩萨之智也。

　　二智(出华严经随䟽演义钞)

　　【一观察智】谓以智慧照了人法二空所显真如之理了知能证所证二俱不可得是名观察智(能证者谓能证之智所证者谓所证之理)。

　　【二取相智】谓善取法界之相若事若理以智慧照了悉使法法圆融事理无碍是名取相智也。

　　二真如(出华严经随䟽演义钞)

　　【一安立真如】体非伪妄曰真性无改异曰如即一实相之体也谓真如之体能生世间出世间一切诸法而得安住故名安立真如。

　　【二非安立真如】谓真如之法从本已来性自清净离一切相寂灭无为故名非安立真如。

　　二真如(出起信论䟽)

　　【一离言真如】谓真如之体离名字相离心缘相离言说相故名离言真如。

　　【二依言真如】谓真如之体性本虚融不碍言说以依言说能显真如故名依言真如。

　　二真如(出起信论䟽)

　　【一不变真如】谓真如之体从本已来毕竟平等无有变易不可破坏体恒寂静无一异相故名不变真如。

　　【二随缘真如】谓真如之性本无生灭然因无明熏动起一切相如水因风妄波忽动若风止息动相元无故名随缘真如。

　　二种如如(出佛性论)

　　【一如如智】谓真如妙智本来清净无明不能覆烦恼不能染照了诸法平等不二以其智如如境故名如如智。

　　【二如如境】谓真如妙境常住一相量等虚空不迁不变无灭无生以其境如如智故名如如境。

　　二心(出莲宗宝鉴)

　　【一真心】谓自性清净之心真净明妙虚彻灵通离虚妄想故曰真心。

　　【二妄心】谓全真成妄随境生灭念念不实故曰妄心(随境者随顺色声香味触法六尘之境也)。

　　二心(出唯识论)

　　【一相应心】应即当也谓一念妄心虚妄分别而与烦恼诸惑相应是名相应心。

　　【二不相应心】谓常住真心古今一相自性清净而与烦恼诸惑永不相应是名不相应心。

　　二种心相(出占察经)

　　【一心内相】谓心体本相如如不异清净圆满无障无碍微密难见遍一切处是名心内相。

　　【二心外相】谓心随有所念种种境界皆悉现前是名心外相。

　　二种性(出楞伽经)

　　种即能生之种性即数习之性非理性之性也。

　　【一圣种性】谓声闻观五阴苦空厌恶生死忻求涅槃则成声闻种性缘觉观五阴缘起修远离行则成圆觉种性佛即觉了五阴等法本来空寂无生无灭三惑俱遣众德悉备则成佛种性经中不言菩萨种性者菩萨所修之行即成佛之种性故不言也(三惑者见思惑尘沙惑无明惑也五阴者色阴受阴想阴行阴识阴也)。

　　【二愚夫种性】谓愚痴凡夫于五阴诸法及世间事种种妄想分别非有为有无常计常随事执着则成愚夫种性也。

　　二种性(出大智度论)

　　【一总性】谓一切诸法性本空寂无生无灭无来无去无入无出故名总性。

　　【二别性】谓人喜作恶则以恶为性好集善事则以善为性如火以热为性水以湿为性故名别性。

　　二种性(出地持经)

　　种即种子有发生之义性即性分乃自分不改之义以由菩萨根性不定故有二种之分也。

　　【一性种性】性种性者即本性为性也谓菩萨六入殊胜分别一切诸法悉皆明了也(六入者谓眼入色耳入声鼻入香舌入味身入触意入法也殊胜者菩萨根有胜力故所见色等一一殊胜也)。

　　【二习种性】习种性者即数习为性也谓菩萨从初发心修习众善所得之性也。

　　二种性(出地持经)

　　【一有性】谓四大五阴六根六尘乃至涅槃等皆是世间假名施设有自性法是名有性(四大者地大水大火大风大也五阴者色阴受阴想阴行识阴也六根者眼根耳根鼻根舌根身根意根也六尘者色尘声尘香尘味尘触尘法尘也梵语涅槃华言灭度)。

　　【二无性】谓四大乃至涅槃等假名毕竟空中一切悉无是名无性。

　　二相(出起信论)

　　【一智净相】谓依真如内熏之力及教法外熏之力如实修行满足方便破识心生灭之相成纯净圆常之智是名智净相。

　　【二不思议业相】谓依智净相能作一切胜妙境界无量功德之相常无断绝随众生根种种示现令得利益是名不思议业相。

　　二相(出起信论)

　　【一同相】谓染净二法皆同真如性相譬如种种瓦器皆同微尘性相故名同相。

　　【二异相】谓真如平等之理随染净缘显现一切差别之相故名异相。

　　二相(出大智度论)

　　【一总相】谓说世间一切有为之法皆是无常故名总相。

　　【二别相】谓诸法虽皆无常而各有别相如地有坚相水有湿相火有热相风有动相各各不同故名别相。

　　二相(旧名二识出宗镜录)

　　【一所缘境相】谓心所缘色声香味触法六尘之境其相显现于外是名所缘境相。

　　【二能缘识相】谓眼识乃至意识能缘六尘之境其相显现于内是名能缘识相(眼识乃至意识者谓眼识耳识鼻识舌识身识意识也六尘者色尘声尘香尘味尘触尘法尘也)。

　　二相别(出析玄记)

　　【一自相别】相即相状谓如身是身自相于此身中有能造所造根尘各别故如受是受自相于此受中有苦受乐受不苦不乐受等各别故如心是心自相于此心中有眼等六识各别故如法是法自相于此法中有五阴十二入十八界不同故又如观身以不净为自相观受以苦为自相观心以无常为自相观法以无我为自相故名自相别(身受心法即四念处身谓己身受谓领纳诸事心谓第六识法谓善恶等法六识者眼识耳识鼻识舌识身识意识也五阴者色阴受阴想阴行阴识阴也十二入者眼入耳入鼻入舌入身入意入色入声入香入味入触入法入也十八界者眼界色界眼识界耳界声界耳识界鼻界香界鼻识界舌界味界舌识界身界触界身识界意界法界意识界也)。

　　【二共相别】谓但约苦空无常无我四种行相于身受心法上共有名为共相而言别者如观身为苦时不能观空无常无我乃至观身为无我时不能观苦空无常观身既尔观受心法行相亦然故名共相别。

　　二根(出楞严经义海)

　　【一浮尘根】浮尘根者根即眼耳鼻舌身意也以其虚假不实故名浮无见闻觉知之用故名尘经云眼如蒲萄朵耳如新卷叶鼻如双垂𤓰舌如初偃月身如腰鼓䫙意如幽室见是也。

　　【二胜义根】胜义根者谓眼等六根有增上胜力能照境发识以成根用故名胜义如眼能见色耳能闻声鼻能嗅香舌能尝味身能觉触意能知法是也。

　　二种根本(出楞严经)

　　【一无始生死根本】谓众生经无穷劫流转生死求其初始实不可得但迷失本性即随生死故名无始生死根本者即是攀缘之心经云用攀缘心为自性者是也。

　　【二无始菩提涅槃元清净体】梵语菩提华言道梵语涅槃华言灭度谓性净理体虚融寂灭不迁不变无始无终故名无始菩提涅槃不染烦恼不涉生死故号元清净体即菩提涅槃清净之根本也。

　　二种识(出显识论)

　　【一显识】显识即第八识谓此识含藏一切善恶种子而能显现一切境界故名显识(第八识即藏识也)。

　　【二分别识】分别识即第六意识谓于显识中分别五尘好恶等相故名分别识(五尘者色尘声尘香尘味尘触尘也)。

　　识二分(出摄大乘论释)

　　论云于六识中一分成相一分成见故名识二分。

　　【一相分】谓于眼等六识各各变异成色等种种诸相是名相分(六识者眼识耳识鼻识舌识身识意识也)。

　　【二见分】谓眼等六识各能了别诸尘境界是名见分。

　　阿赖耶二义(出宗镜录)

　　梵语阿赖耶华言藏谓第八识能含藏诸法种故。

　　【一能摄一切法】摄谓摄持即含藏之义盖此识摄持一切善恶之法犹如库藏含藏宝贝而不遗失也。

　　【二能生一切法】生即发生也谓此识既含藏善恶种子则一切善恶诸法从此出生犹如大地能发生草木万物也。

　　二德(出观音玄义)

　　二德者在众生因心所具则名缘了二因在诸佛果上所显则成智断二德盖了因显则成智德缘因显则成断德故也。

　　【一智德】智即智慧谓照了一切诸法通达无碍随众生机器大小各各为其演说无有差谬是名智德。

　　【二断德】断即断除谓断惑业净尽随所调伏众生之处恶不能染纵任自在无有累缚是名断德。

　　二行(出华严经䟽)

　　【一顿成诸行】顿成诸行者即依圆融法门而修行也谓诸菩萨若断一惑则一切惑俱断若行一行则一切行具足故普贤行品云一断一切断等是也。

　　【二遍成诸行】遍成诸行者即依行布法门而修行也谓诸菩萨始自发菩提心终至等觉位中次第历诸法门遍修诸行是名遍成诸行(行布法门者谓诸法门行列排布也)。

　　二行(出华严经䟽)

　　【一差别行】谓遍依诸位各别而修是名差别行(诸位者谓十住十住十行回向十地等诸位也)。

　　【普贤行】谓依圆融法门随修一行即具一切诸行是名普贤行(一行者即于四十二位之中随修一行即摄一切余行也)。

　　二观行(亦名唯识观出宗镜录)

　　【一寻伺】谓推寻伺察根尘相对所起一念之心即以三观观之是名寻伺(粗心在缘曰寻细心分别曰伺三观者空观假观中观也)。

　　【二真如】真名不伪如名不异谓常以妙观观于心性本具真如之理速令显发是名真如。

　　二道(出婆娑论并净土十疑论)

　　【一难行道】论云于五浊恶世无量佛所求阿鞞䟦致甚难可得盖言娑婆世界尘境粗强五欲障蔽难入于道故名难行道(五浊者劫浊见浊烦恼浊众生浊命浊也梵语阿鞞䟦致华言不退转梵语娑婆华言能忍谓于此世界能忍受诸恶也五欲者色欲声欲香欲味欲触欲也)。

　　【二易行道】谓凭信佛语修行念佛三昧求生净土复乘阿弥陀佛愿力摄持决定往生故名易行道(梵语阿弥陀华言无量寿)。

　　二道(出止观辅行记)

　　【一教道】教道有二一谓别教菩萨于十住十行十回向位中依凭佛教方便修行是名约行教道二谓如来与住行向诸位菩萨说登十地之法是名约说教道(十住者发心住治地住修行住生贵住方便具足住正心住不退住童真住法王子住灌顶住也十行者欢喜行饶益行无嗔恨行无尽行离痴乱行善现行无著行尊重行善法行真实行也十回向者救一切众生离众生相回向不坏回向等一切佛回向至一切处回向无尽功德藏回向随顺平等善根回向随顺等观一切众生回向真如相回向无缚解脱回向法界无量回向也十地者欢喜地离垢地发光地焰慧地难胜地现前地远行地不动地善慧地法云地也)。

　　【二证道】证道亦有二一谓别教菩萨于初地位中破无明微细之惑证中道真实之理是名约行证道二谓如来自说此十地法我已亲证是名约说证道。

　　二道(出析玄记)

　　【一无间道】谓声闻初果之人依于八忍能断八谛下迷理之惑此八忍不被见惑之所间隔是名无间道(八忍者苦法忍苦类忍集法忍集类忍灭法忍灭类忍道法忍道类忍也八谛者欲界四谛色界无色界四谛也四谛者苦谛集谛灭谛道谛也)。

　　【二解脱道】谓声闻初果之人依于八智能证八谛下无为之理此八智已离惑缚是名解脱道(八智者苦法智苦类智集法智集类智灭法智灭类智道法智道类智也)。

　　二道(出文殊师利菩萨问菩提经论)

　　【一有漏道】谓布施持戒忍辱精进禅定五波罗蜜能成就世间有漏生死之果是名有漏道(梵语波罗蜜华言到彼岸)。

　　【二无漏道】谓般若波罗蜜能成就出世间无漏涅槃之果是名无漏道(梵语般若华言智慧梵语涅槃华言灭度)。

　　二谛(出翻译名义)

　　【一真谛】真谛者彰一性本实之理也所谓实际理地不受一尘是非双泯能所俱亡指万象为真如会三乘归实际也(三乘者声闻乘缘觉乘菩萨乘也)。

　　【二俗谛】俗谛者显一性缘起之事也所谓佛事门中不舍一法劝臣以忠劝子以孝劝国以治劝家以和弘善示天堂之乐惩恶显地狱之苦也。

　　二门(出华严经䟽)

　　二门者盖言华严一经而具显行布圆融二门皆能通入法界也。

　　【一行布门】谓经中广明十住十行十回向十地等觉妙觉四十二位法门行列分布令诸菩萨修行证入从浅至深次第不同故名行布门也(十住者发心住治地住修行住生贵住方便具足住正心住不退住童真住法王子住灌顶住也十行着欢喜行饶益行无嗔恨行无尽行离痴乱行善现行无者行尊重行善法行真实行也十回向者救一切众生离众生相回向不坏回向等一切佛回向至一切处回向无尽功德藏回向随顺平等善根回向随顺等观一切众生回向真如相回向无缚解脱回向法界无量回向也十地者欢喜地离垢地发光地焰慧地难胜地现前地远行地不动地善慧地法云地也菩萨梵语具云菩提萨埵华言觉有情)。

　　【二圆融门】谓经中广显法界之理圆融无碍令诸菩萨于前四十二位之中了知随举一位即摄诸位功德无障无碍故名圆融门也。

　　二门(出大智度论)

　　【一福德门】福德门者谓布施持戒忍辱等是为福德门入福德门则一切罪业皆除所愿皆得也。

　　【二智慧门】智慧门者谓了知一切诸法即是实相是为智慧门入智慧门则不厌生死不乐涅槃也(梵语涅槃华言灭度)。

　　起信二门(出起信论)

　　论云依一心法有二种门皆各总摄一切诸法盖真如门是染净通相通相之外无别染净故得总摄一切诸法生灭门是染净别相别相之中无所不该故亦总摄一切诸法此二门所以分也。

　　【一心真如门】谓心性不生不灭非染非净毕竟平等无有变异惟是一心故名心真如门。

　　【二心生灭门】谓不生不灭真如之性因无明熏动故有生灭之心此即觉成不觉也觉与不觉复更互相熏以不觉熏本觉故则生诸染法流转生死以本觉熏不觉故则生诸净法反流出缠成于本觉故名心生灭门(熏即熏发击动之义反流出缠者谓旋反无明之流而出离惑业之缠缚也)。

　　二种神力(出楞伽经)

　　楞伽经云如来以二种神力建立菩萨听受问义(建立犹加被也)。

　　【一现身面言说神力】经云初菩萨地住佛神力入于大乘照明三昧入是三昧已十方世界一切诸佛以神通力为现一切身面言说是也(初菩萨地者即十地中初欢喜地菩萨也住佛神力等者由佛神力加被故能入住大乘照明三昧即光明定也梵语三昧华言正定由此定故得见十方诸佛现身说法也)。

　　【二以手灌顶神力】经云初菩萨地得三昧神力于百千劫积集善根之所成就次第入于诸地乃至第十法云地住大莲华微妙宫殿坐大莲华宝师子座众宝璎珞庄严其身如黄金薝卜日月光明诸最胜子从十方来就大莲华宫殿座上而灌其顶是也(梵语薝卜华言黄花)。

　　二力(出华严经䟽)

　　【一思择力】思即思惟择即决择谓能思惟决择一切正行对治诸障不令再起故名思择力。

　　【二修习力】修即修治习即数习谓因修习之力能令一切善行坚固决定成就故名修习力。

　　二种师子奋迅三昧(出法界次第)

　　师子奋迅者借譬以显法如世师子奋迅为二事故一为奋除尘土二能前走却走捷疾异于诸兽此三昧亦如是一则奋除障定之惑二能出入诸禅捷疾无间异于余之三昧而具出入二义焉。

　　【一入禅奋迅】入禅奋迅者谓离欲界不善法有觉有观而入初禅如是次第入于二禅三禅四禅空处识处无所有处非有想非无想处灭受想定是为奋迅入也(有觉有观者初心在禅曰觉细心分别禅味曰观初禅二禅三禅四禅皆色界天也空处识处无所有处非有想非无想处即无色界天也灭受想定者灭除受想之心而得定也)。

　　【二出禅奋迅】出禅奋迅者从灭受想定起还入非有想非无想定从非有想非无想定起还入无所有处定如是识处空处四禅三禅二禅初禅乃至出散心中是为奋迅出也。

　　二种超越三昧(出法界次第)

　　超越者谓能超过诸地自在入出而具二义焉。

　　【一超入三昧】超入三昧者谓离欲界不善法有觉有观入色界初禅从初禅起超入无色界非有非无想处非有想非无想处起入灭受想定灭受想定起还入初禅从初禅起入灭受想定灭受想定起入二禅二禅起入灭受想定灭受想定起入三禅三禅起入灭受想定灭受想定起入四禅四禅起入灭受想定灭受想定起入空处空处起入灭受想定灭受想定起入识处识处起入灭受想定灭受想定起入不用处不用处起入灭受想定灭受想定起入非有想非无想非有想非无想处起入灭受想定是为诸佛菩萨超入三昧之相若声闻之人但能超入一定而不能超入二定况能如上所明自在超入也(不用处即无所有处也)。

　　【二超出三昧】超出三昧者谓从灭受想定起入散心中散心中起入灭受想定灭受想定起还入散心中散心中起入非有想非无想处非有想非无想处起住散心中散心中起入无所有处无所有处起住散心中散心中起入识处识处起住散心中散心中起入空处空处起住散心中散心中起入四禅四禅起住散心中散心中起入三禅三禅起住散心中散心中起入二禅二禅起住散心中散心中起入初禅初禅起住散心中是为诸佛菩萨超出三昧之相若声闻之人但能超出一定而不能超出二定何况如上所明自在超出也。

　　精进二种相(出地藏十轮经)

　　【一世间精进】谓诸菩萨精进勇猛勤修布施持戒等诸福业如是精进依诸果报依诸福业有漏有取是名世间精进。

　　【二出世间精进】谓诸菩萨勇猛精进于诸众生其心平等除灭一切烦恼业苦如是精进无漏无取无所依止是名出世间精进。

　　二忍(出大智度论)

　　【一众生忍】忍即忍耐亦安忍也谓菩萨于一切众生不瞋不恼如慈母爱子又若一切众生以种种恶而加于我心不瞋恚以种种恭敬供养于我心亦不喜是名众生忍。

　　【二无生法忍】理本不生不灭今但言不生故名无生谓菩萨于无生之法忍可忍乐不动不退是名无生法忍。

　　二忍(出地持经)

　　【一安受苦忍】谓疾病水火刀杖等众苦所逼即能安心忍受恬然不动是名安受苦忍。

　　【二观察法忍】谓观察诸法体性虚幻本无生灭信解真实心无妄动安然忍可是名观察法忍。

　　忍有二种相(出地藏十轮经)

　　谓菩萨能安忍世间有情无情种种苦恼之事然心有广狭根有胜劣行有浅深故分世间出世间二种之别也(有情恼谓蚊䖟蚤虱等无情恼谓风寒雨湿等)。

　　【一世间忍】谓菩萨以有漏心依诸福业安忍世间种种苦恼违逆等事是为世间忍也。

　　【二出世间忍】谓菩萨但为利益一切有情起平等大悲之心安忍种种苦乐逆顺之境而不见诸法生灭之相是为出世间忍。

　　二方便(出无着论)

　　【一细作方便】方便犹善巧也谓欲破众生执着色身之相故佛假喻微细分析善巧而说如金刚经云三千大千世界所有微尘宁为多不等意谓由微尘而成世界世界本来不实因四大而成色身色身本来是假是名细作方便(三千大千世界者一须弥山一日月一四天下一帝释名为一世界一千个世界名小千世界一千个小千世界名中千世界一千个中千世界名大千世界三千大千世界即释迦佛所化之境也四大者地大水大火大风大也)。

　　【二不念方便】谓欲破众生执着色身之相已为假喻微细分析而说又令众生于诸微尘不生念想故经云是诸微尘如来说非微尘等是名不念方便。

　　方便二种相(出地藏十轮经)

　　【一世间方便】谓诸菩萨或为自利或为利他示现种种善巧方便此之方便依有所得有所执着是名世间方便。

　　【二出世间方便】谓诸菩萨但为利他不为自利示现种种善巧方便此之方便依无所得无所执着是名出世间方便。

　　二无我(出楞伽经)

　　无即空也人法之中本无有我但凡夫不了于无我中计我极盛所谓我身我名我衣物我田宅我行我住坐卧语言不离于我乃至我能布施持戒等因此颠倒备起一切烦恼生死行业声闻之人修四真谛即了人法本空我亦无有故名二无我(四真谛者即苦集灭道也)。

　　【一人无我】谓由揽五阴实法而成假名之人凡夫不了复于假名之中妄执为我若了五阴之法本空假名之人岂得定有假名既不定有则所执之我亦不可得故金光明经云何处有人及以众生是名人无我(揽者撮持也五阴者色阴受阴想阴行阴识阴也五阴之身实有故名实法名字本来虚假故名假名)。

　　【二法无我】谓由揽父母之遗体四大假合而成五阴之身若一一分别推求皆悉空无所有凡夫不了妄执此身为我余身非我若了四大本空五阴非有则所执之我亦不可得故金光明经云五阴舍宅观悉空寂是名法无我(四大者地大水大火大风大也)。

　　二种我见(出起信论)

　　【一人我见】谓凡夫之人于五阴身强立主宰计我为人作此妄见故名人我见(五阴者色阴受阴想阴行阴识阴也)。

　　【二法我见】谓二乘之人计一切法各有体性虽得人无我智犹自怖畏生死妄取涅槃之法于法起见故名法我见(二乘者声闻乘缘觉乘也梵语涅槃华言灭度)。

　　二空(出法藏般若心经略䟽)

　　【一人空】人空即我空也亦曰生空谓凡夫妄计五蕴是我强立主宰引生烦恼造种种业佛为破此计故说五蕴无我二乘悟之入无我理是名人空(五蕴者色蕴受蕴想蕴行蕴识蕴也二乘者声闻乘缘觉乘也)。

　　【二法空】谓二乘之人未达法空之理犹计五蕴之法实有佛为破此执故说般若深慧彻见五蕴自性皆空菩萨悟之入法空理是名法空。

　　二空(出止观)

　　【一但空】谓二乘之人观一切法皆悉虚幻但见于空不见不空故名但空。

　　【二不但空】谓诸菩萨非但见空兼见不空不空即中道故名不但空。

　　空有各具二义(出华严经䟽)

　　【一真空二义】一谓真空能灭幻有若幻有不灭即非真空二谓真空能成幻有幻有若碍亦非真空是名真空二义(幻有者以迷真空之理而成幻有之事虚假不实故名幻有)。

　　【二幻有二义】一谓幻有必覆真空幻有若现真空则隐二谓幻有不碍真空真空若显幻有自灭是名幻有二义。

　　二执(出金光明经文句记)

　　【一人执】谓众生于五阴等法中强立主宰计我为人妄生执着是名人执(五阴者色阴受阴想阴行阴识阴也)。

　　【二法执】谓众生不了五阴等法从因缘生如幻如化计为我身妄生执着是名法执。

　　二法执(出宗镜录)

　　【一俱生法执】谓无始时来虚妄熏习于一切法妄生执着恒与身俱故名俱生法执。

　　【二分别法执】谓于邪教及邪师所说之法分别计度执为实法故名分别法执。

　　二我执(出宗镜录)

　　【一俱生我执】谓于五阴等法中强立主宰妄执为我与身俱生是名俱生我执(五阴者色阴受阴想阴行阴识阴也)。

　　【二分别我执】谓于计我法中分别我能行善行恶等事而起执着是名分别我执。

　　空有二执(出宗镜录)

　　【一情有理无】情有理无者即空观对遣有执也谓观遍计所执于情则有于理则无唯虚妄起都无体用正应除遣也。

　　【二理有情无】理有情无者即有观对遣空执也谓观依他圆成之法于理则有于情则无理本是实有体有用正应存留也。

　　二种常(出大智度论)

　　【一百岁至劫灭名常】百岁至劫灭名常者谓诸菩萨若住百岁千万亿岁若一劫乃至八万劫后方始入灭是名为常此乃久远住世为常非不迁不变之常也。

　　【二常住不坏名常】常住不坏名常者谓诸菩萨烦恼之惑已灭则真常之理方显真常之理不生不灭不坏不变是名为常也。

　　二无常(出大智度论)

　　【一念念无常】谓一切有为之法念念生灭而不停住故名念念无常。

　　【二相续无常】谓相续法坏名为无常如人欲死渐渐命尽如火烧草木渐渐烧尽故名相续无常。

　　二无常(出析玄记)

　　【一刹那无常】梵语刹那华言一念而言无常者谓此一念之心生住异灭四相迁流不停是名刹那无常。

　　【二一期无常】谓众生受身虽寿命长短不等皆名一期而言无常者谓诸众生一期受报之身亦为生住异灭四相迁流终归灭尽是名一期无常。

　　二假(出宗镜录)

　　宗镜录问云不了唯识之徒妄执我法圣教之内云何复言有我法等答云对机设假非同情执假有二种故名二假。

　　【一无体随情假】谓执我之法本自无体但因随顺机情虚假施设亦名我法故名无体随情假。

　　【二有体施设假】谓圣教所说虽有法体而非我法体本无名随缘施设假名我法故名有体施设假。

　　二因(出涅槃经)

　　【一生因】生即发生谓本具法性之理则能发生一切善法如谷麦等种能生芽孽是名生因。

　　【二了因】了即照了谓以智慧照了法性之理如灯照物了了可见是名了因。

　　二因(出宗镜录)

　　【一能生因】谓第八识能生起眼等诸识又为一切善恶种子之因譬如谷麦等种为发生芽孽之因是名能生因(第八识者即藏识也)。

　　【二方便因】谓眼等诸识能为方便引发第八识善恶之种譬如水土以为发生谷麦等芽孽之方便是名方便因。

　　二因(出天台四教仪集注)

　　【一习因】习即数习之义谓如习贪欲则贪欲增长是名习因。

　　【二报因】报即果报谓行善恶之因即得善恶之报是名报因。

　　二因(出大智度论)

　　论问曰诸烦恼是恶法云何能生善业答曰有二种因。

　　【一近因】谓人为求后世富乐故修布施等善是为近因。

　　【二远因】谓人欲离欲界衰恼不净之身故修禅定之善是为远因。

　　二因(出大涅槃经)

　　【一正因】正谓中正中必双照三谛具足故名正因(中正者离于边邪也双照者照空照假也空谓荡一切相即是真谛假谓立一切法即是俗谛非空非假即是中谛故云三谛具足)。

　　【二缘因】缘即缘助谓一切功德善根资助了因开发正因之性故名缘因(了因者了即照了谓以智慧照了正因也)。

　　二因(出瑜伽师地论)

　　【一牵引因】谓由无明之惑于先世时造作善恶一切业行由此业行为因则能招引现生果报如是展转牵连不断故名牵引因。

　　【二生起因】谓由无明之惑于现世时造作善恶一切业行由此业行为因则能感得后世果报如是展转相生不绝故名生起因。

　　二果(出宗镜录)

　　【一增上果】谓眼耳鼻舌身五根皆为识所依根即增胜名增上果又第六意识能引生眼等五识亦名增上果又第七识前念为后念所依亦名增上果又第八识为第七识之所依故亦名增上果(第七识者即分别识也第八识者即藏识也)。

　　【二异熟果】异熟果者谓果报异时成熟即第八识也以此识能含藏一切诸法种子而成熟诸根识之果也如眼等诸根由昔作善恶之因今报得苦乐之果若今作善恶之因亦感当来苦乐之果是名异熟果(诸根者即眼耳鼻舌身意六根也)。

　　二果(出阿毗昙论)

　　【一习气果】(亦名所依果)谓数习宿世善恶气分感于果报也如往世修善胜故则今世为善心重修恶胜故则为恶心重是名习气果。

　　【二报果】谓由宿世善恶为因感报今世之果也如往世作诸善业之因则感今世富乐之果作诸恶业之因则感贫苦之果是名报果。

　　二种无漏因果(出大涅槃经)

　　【一无漏因】谓二乘之人由修戒定慧之因能断三界生死之苦果则戒定慧名无漏因即道谛也(二乘者声闻乘缘觉乘也三界者欲界色界无色界也)。

　　【二无漏果】谓二乘之人既断三界生死逼迫之苦证真空涅槃寂灭之乐是真空涅槃名无漏果即灭谛也(梵语涅槃华言灭度)。

　　二加(出华严经䟽)

　　加即加被佛于华严会上以三业神力或冥或显加被法慧等诸菩萨各各说法故有此二加也(三业者身业口业意业也)。

　　【一显加】显加者谓佛以平等大慈常鉴众生若有宿世善根成熟者即以神力加被菩萨为其说法如身业摩顶以增其威口业劝说以益其辩显然可见故曰显加(身业摩顶者本以手摩手属于身故也)。

　　【二冥加】冥加者谓佛以意业神力加被菩萨增其智慧于大众中为人演说令无所畏隐密难见故曰冥加。

　　二种显示(出华严经䟽)

　　显即显露示即晓示谓一切众生本性具有因果理事等法但相变体殊情生智隔不能显发故谈华严大经令其知心合体智显情亡故有二种显示也。

　　【一言显示】谓佛以言说显示令诸众生悉皆知有如来智慧德相经云破一微尘出大经卷等是名言显示。

　　【二使修行显示】谓众生既知性具如来之法令其修行悟入显现如法华经云为令众生开示悟入佛之知见等是名使修行显示。

　　二种广利(出华严经䟽)

　　【一利今】谓佛在世当机之众闻法悟道获大利益是名利今。

　　【二利后】谓佛灭后一切众生亦得闻经受法修行悟道获大利益是名利后。

　　二种说法(出宝性论)

　　【一细】谓如来为诸菩萨演说甚深微妙之法以依第一义谛而说故名为细(第一义谛者如来所证出世间之妙理也)。

　　【二粗】谓如来或时为诸众生演说诸法名字章句种种差别以依世谛而说故名为粗(世谛者谓世间一切诸法也)。

　　二种通相(出楞伽经)

　　【一宗通相】宗即心宗亦要也通即融通无碍相即自心所得胜进之相谓依教思修得意忘言趣入自觉之地觉智圆明融通无碍是名宗通相。

　　【二说通相】说即说法通即辩说无碍相即起用化他之相谓以方便随顺众生根器浅深为其演说无有障碍是名说通相。

　　大明三藏法数卷第二
永乐北藏第 181 册 No. 1615 大明三藏法数(第1卷-第13卷)


　　大明三藏法数卷第三　　　　　　昆五

　　上天竺前住持沙门一如等奉　来集注

　　论有二种(出阿毗达磨大毗婆沙论)

　　论即辩明之义谓造论者或发明佛说大小二乘诸经之奥义或发明自宗之道辩证他宗之非故曰论也。

　　【一立自宗】立自宗者立自家之本宗也谓如善说法者立善说法宗恶说法者立恶说法宗应理论者立应理论宗分别论者立分别论宗也。

　　【二遮他宗】遮他宗者遮止他家所立之宗也谓如善说法者遮恶说法宗恶说法者遮善说法宗应理论者遮分别论宗分别论者遮应理论宗也。

　　二种语(出涅槃经)

　　【一世语】谓如来为诸声闻缘觉说于世间有为之法名为世语。

　　【二出世语】谓如来为诸菩萨说出世间无为之法名为出世语。

　　二种爱语(出大智度论)

　　【一随意爱语】谓菩萨为怜悯众生故随顺其意而为说法是名随意爱语。

　　【二随所爱法为说】谓菩萨随顺众生所爱乐法而为宣说论云菩萨若已得道随所应度而为说法如高心富人为赞布施是人爱著名声福德故心则喜乐是名随所爱法为说。

　　二句(出翻译名义)

　　句即句逗也又众语和合成句谓如来所说之经必由文以载其义由义以成其文文义相成是为句也。

　　【一文句】文即字也依类象形为字形声相称曰文谓一切契经皆以文为身文成语为句诠显其义必藉于文是为文句。

　　【二义句】义即义理谓一切契经皆诠义理然义必依文而得显文因义而能成裁断其文必由乎义是为义句。

　　二义(出圆觉经略䟽)

　　【一了义】谓诸大乘经宣说胜义如烦恼即菩提生死即涅槃之类皆究竟显了名为了义。

　　【二不了义】谓诸经中宣说世俗等事或说厌离生死欣求涅槃等种种文句差别不为究竟显了名不了义。

　　二决定义(出楞严经)

　　决定者断然不易之谓如来令阿难甄别真妄一以审因心果觉之异同一以审烦恼根本之生起故有二种决定义也。

　　【一审因心果觉】佛语阿难若欲捐舍小乘入佛知见应当审观因地发心与果地觉为同为异者盖为阿难不知众生本具之因心即如来所证之果觉如来所证之果觉即众生本具之因心故令其谛审观察决定知因心果觉本来不异也若能即此不异之心而为立行进修之本则无上菩提决定成就矣(梵语菩提华言道)。

　　【二审烦恼根本】佛令阿难审详烦恼根本发业润生谁作谁受者盖为阿难不知烦恼根本随所作业妄受生死无解脱时是故令其审观详察决定知烦恼体性及所作之业所受之报本来虚幻不实也若能穷此颠倒之源则正行成立而无上涅槃决定可证也(梵语涅槃华言灭度)。

　　二请(出华严经䟽)

　　【一言请】言请者谓以言说而请问也即华严第一会三昧品中普贤菩萨以言重请下之三品是也(三品者世界成就品华藏世界品毗卢遮那品也)。

　　【二念请】念请者谓不兴言说唯以念想而请问也即第二会如来名号品中世尊知诸菩萨心之所念为现神通等是名念请。

　　二答(出华严经䟽)

　　【一言答】谓华严经第一会至第八会各有请问皆以言说而答是名言答。

　　【二示相答】谓华严经第九会入法界品初起六十句问如来自入师子频申三昧现相而答盖佛心自在不待兴言佛力殊胜现相能答是名示相答(频申奋迅貌)。

　　二食(出法华文句)

　　【一法喜食】谓闻法欢喜即得增长善根资益慧命犹世间之食能养诸根支持其命是名法喜食。

　　【二禅悦食】谓以禅法资其心神而得禅定之乐即得增长善根资益慧命犹世间之食能养诸根支持其命是名禅悦食。

　　二种观(出禅要呵欲经)

　　观即定心运想之谓也修行之人未得正定于不净法犹生染心故作此二观遣其着心也。

　　【一死尸臭烂不净观】谓修行之人于闲静处运心观想死尸臭烂不净之相心生厌恶我身不净亦复如是云何着是色欲贪求无厌况命如电逝湏㬰难保一息不来与彼何异由观臭烂不净而贪着之心自息是为死尸臭烂不净观。

　　【二闻法忆想分别观】谓修行之人虽闻法要未有空慧贪爱因缘炽然未息故须忆想自身以骨为柱以肉为泥毛发爪齿皮膜筋血聚以为身饥寒失调百骸俱苦分别身分无一坚固由此忆想分别观而贪着之心自息是为闻法忆想分别观。

　　二种观法(出占察经)

　　【一唯识观】谓于一切时一切处随身口意所有作业知惟自心于念念间悉以三观观察所起之心是名唯识观(三观者空观假观中观也)。

　　【二实相观】实相即理也谓思惟心性无生无灭不住见闻觉知于念念间悉以三观观于本心所具实相之理是名实相观。

　　二见(出涅槃经)

　　【一住地分见】谓十住等菩萨破一品无明之惑显一分三德从浅至深故名住地分见(三德者法身德般若德解脱德也)。

　　【二究竟无见】谓等觉菩萨断㝡后品微细无明之惑净尽无余即登妙觉果佛之位本有性德一时究竟显现更无所见故名究竟无见。

　　二见(出涅槃经)

　　【一相貌见】谓因彼形相状貌而见如人远见烟起便言见火虽不见火亦非虚妄是名相貌见。

　　【二了了见】谓人眼根清净不坏自观掌中阿摩勒果了了分明菩萨见于菩提涅槃之果亦复如是是名了了见(梵语阿摩勒翻译名义不翻言其𣗳叶似枣花白而小果如胡桃味酸甜可入药梵语菩提华言道梵语涅槃华言灭度)。

　　无明二义(出起信论䟽)

　　【一无体即空义】谓无明之惑皆依众生妄心违于真如而起妄境元空体本不有故云无体即空义。

　　【二有用成事义】谓无明虽无自体而能成办世间出世间一切事业故云有用成事义。

　　二种熏(出翻译名义)

　　熏资熏击发之义也盖言第八识虽含藏一切善恶种子若无染净二缘熏发则不能成染净等事如谷麦等种虽有生芽之能若不得水土资熏芽亦不生故名熏也(第八识即藏识也)。

　　【一熏习】熏即熏发习即数习谓数习染净之缘熏发心体而成染净等事故名熏习。

　　【二资熏】资犹助也谓现对尘境所起之心及诸惑相资熏发而成染净等事故名资熏。

　　二种生死(出唯识论)

　　【一分假生死】分即分限假即形假谓六道众生随其业力所感果报身则有长有短命则有寿有夭而皆流转生死故名分假生死(六道者天道人道修罗道饿鬼道畜生道地狱道也)。

　　【二变易生死】因移果易名为变易谓声闻缘觉菩萨虽离三界内分假生死而有方便等土变易生死如初位为因后位为果又后位为因后后位为果以其因移果易故名变易生死(方便土者修戒定慧方便之道得生其中名方便土)。

　　二女(出涅槃经)

　　如来为诸众生但欣生恶死而不知出离之方故以二女喻之盖二女行止共俱不相弃舍亦犹生必有死死必有生未尝暂离也。

　　【一功德天】经云如有女人入于他舍主即问言汝字何等答言我身即是功德大天又问为何所作答言我所至处能与种种金银等宝闻已欢喜敬爱礼拜供养此喻凡夫贪生亦犹舍主贪爱财宝而爱是女也。

　　【二黑闇女】经云复见一女其貌丑陋多诸垢腻主即问言汝字何等答言我字黑闇又问为何所作答言我所行处能令其家所有财宝一切衰耗闻已持刀作如是言汝若不去当断汝命答言汝甚愚痴无有智慧汝之家中所供养者即是我姊我常与姊进止共俱汝若驱我亦当驱彼主人还入问功德天实为是否天言实是我妹行住共俱未曾相离我常利益彼常衰耗若爱我者亦应爱彼若厌彼者亦应厌我此喻凡夫但知恶死而不知生亦当恶若恶其死湏恶其生生死俱恶方为有智所谓有智主人二俱不受也。

　　二种破着(出大智度论)

　　【一破欲着】谓人于好色多起贪欲若观色是无常不净等则不生贪着之心而得解脱之乐是名破欲着。

　　【二破见着】谓人虽观色无常不净犹尚着法生见若能了达色相本空则不起于分别之见是名破见着。

　　二解脱(出宝性论)

　　谓诸众生常为业绳所缚不能脱离若解其缚即得自在故名解脱。

　　【一性净解脱】谓众生性本清净而无系缚染污之相是名性净解脱也。

　　【二障尽解脱】谓众生由烦恼之惑障蔽圣道不得出离若离此障即得自在是名障尽解脱也。

　　二解脱(出华严经䟽)

　　【一有为解脱】谓有作之戒依师作法而受如法而持则能防非止恶离诸惑业之缚故名有为解脱。

　　【二无为解脱】谓无作之戒性自清净体本无为虽持戒法无持犯相心体既空罪性亦泯故名无为解脱。

　　二解脱(出成实论)

　　【一慧解脱】谓以智慧断除无明惑业之缚而得解脱故名慧解脱。

　　【二心解脱】谓因此心离于贪爱之缚而得解脱故名心解脱。

　　二断(出地持经)

　　【一缘缚断】谓但断心中之惑则于外尘境不起贪嗔于境虽缘不生染着故名缘缚断。

　　【二不生断】谓得法空之时能令三途恶道苦果永更不生故名不生断(三途者刀途血途火途也)。

　　二种护持事(出地藏十轮经)

　　【一护持佛种】佛种者佛之种性也谓诸佛菩萨以大悲心绍隆佛种令诸众生舍俗出家剃发染衣修行圣道使无断绝也。

　　【二护持正法】正法者即四谛等真正之法也谓诸佛菩萨以大悲心护持如来正法使一切邪魔外道无能恼乱令诸众生正信乐闻弘通流布利益无穷也(四谛者苦谛集谛灭谛道谛也)。

　　二教(出华严孔目)

　　【一化教通内外众】谓如来一代施化之教通被内众受道弟子及外众在俗之人皆令依之修行出离生死之苦故名化教通内外众。

　　【二制教唯内众】谓如来说诸律仪专为禁制内众受道弟子令其如法受持成就圣果故名制教唯内众。

　　华严为诸教本有二(出华严经疏)

　　华严即大方广佛华严经也如来出现于世初说此经而后演说渐顿诸法者盖大小渐次诸教皆从此华严性海流出故此经能统摄该括以为诸教之本也。

　　【一为开渐之本】开谓开设渐即渐次即三乘之教也佛初说华严根本一乘圆教诸大菩萨信解证入如来智慧时有三乘权浅之机虽预法会如聋若盲不信不解不顺不入故卢舍那佛脱珍御服着弊垢衣乃开三乘渐次随宜之教令彼声闻缘觉及权教菩萨开解成熟故华严为开渐之本也(三乘者声闻乘缘觉乘菩萨乘也梵语卢舍那华言净满)。

　　【二为摄末之本】摄谓[(冰-水+〡)*ㄆ]摄末即支末即前三乘教也佛既为诸小乘之机说三乘法既成熟已最后令其悟入佛慧故大乘同性经云所有声闻法辟支佛法菩萨法诸佛法如是一切诸法皆悉流入毗卢遮那智藏大海故华严为摄末之本也(梵语毗卢遮那华言光明遍照亦云遍一切处)。

　　印师二教(出华严经疏)

　　印师二教者唐初印法师立此二教也。

　　【一屈曲教】谓释迦如来所说之经逐其机性随计破着方便委曲令物生解如涅槃经虽说圆通一极之理或对权显实或会异归同之类是名屈曲教(对权显实者对藏通别三教之权以显圆教一乘之实也会异归同者会三教之异归圆教之同也)。

　　【二平道教】谓卢舍那所说之经随其法性平等而说如华严经虽有随诸众生各别调伏皆是称性善巧一时顿演是名平道教(梵语卢舍那华言净满即报身佛也)。

　　昙谶二教(出华严经疏)

　　昙谶二教者西秦昙牟谶三藏立此二教也。

　　【一半字教】半字教者谓声闻藏谈理未遍若字之有半也。

　　【二满字教】满字教者谓菩萨藏谈理满足若字之圆满也。

　　远师二教(出华严经疏)

　　远师二教者隋朝远法师立此二教也。

　　【一渐教】渐教者谓约渐悟之机大由小起所设具有三乘之教也(三乘者声闻乘缘觉乘菩萨乘也)。

　　【二顿教】顿教者谓约顿机直入于大不由于小顿令得悟也。

　　刘虬二教(出华严经疏)

　　刘虬二教者齐朝隐士刘虬谙达释书亦立二教也。

　　【一渐教】谓始自鹿苑终于双𣗳所说之经从小至大故名渐教。

　　【二顿教】谓佛最初说华严经如日初出先照高山故名顿教。

　　二种无心约教(出宗镜录)

　　约即要约亦依约之义谓如来之教本离心缘言说之相众生依教而修舍离妄着之心安住真实之理则于圣道自然成就故云千经万论莫不说离身心破于执着是也。

　　【一澄湛令无】谓诸众生若能摄念安禅澄神静虑能令定体湛然不为妄尘所挠是名澄湛令无。

　　【二当体是无】谓诸众生直了心源本寂法亦无生以一念起处了不可得是名当体是无。

　　二宗释题(出天台四教仪集注并华严经疏)

　　二宗释题者谓天台贤首二宗解释诸经题目有通别能所之不同也。

　　【一天台通别释题】陈隋间天台智者大师凡解一经题目必以通别二义而判释之如妙法莲华经上之四字是别别在此经故经之一字是通通于一切诸经故余经亦然是为天台通别释题。

　　【二贤首能所释题】唐朝贤首国师凡解一经题目必以能诠之文所诠之义而判释之如大方广佛华严经上之六字是所诠经之一字是能诠余经亦然是为贤首能所释题。

　　二种立题(出法华文句)

　　二种立题者谓凡诸经题目有佛自立者有结集经家之所立者。

　　【一佛自立】佛自立者谓诸经题目有佛自立如金刚经云是经名为金刚般若波罗蜜以是名字汝当奉持是也。

　　【二经家立】经家立者谓佛入灭后诸经题目有阿难等结集之人所立如妙法莲华等经是也(梵语阿难华言庆喜)。

　　二摄(出净名经䟽)

　　【一折伏摄】折即折挫伏即摧伏谓六道众生于三界中贪着五欲流转生死卒难度脱故如来说诸善恶果报及以地狱等种种苦切之言折伏其心而摄受之是名折伏摄(六道者天道人道修罗道饿鬼道畜生道地狱道也三界者欲界色界无色界也五欲者色欲声欲香欲味欲触欲也)。

　　【二调伏摄】调即调治谓调伏见思烦恼及根本无明之惑皆顺正理心心寂灭不令再起是名调伏摄。

　　二种入(出金刚三昧经)

　　【一理入】谓众生深信本有真性不一不异不有不无无己无他凡圣不二寂静无为无有分别因此深信能入于理是名理入。

　　【二行入】行即依理起修之行谓行此行时心不倾倚无念无求安住不动犹如大地因行入理是名行入。

　　二诠(出宗镜录)

　　【一遮诠】遮即止其所非诠即能诠名字谓如诸经所说真如妙性每云不生不灭不垢不净无因无果无相无为非凡非圣非性非相等皆是遣非荡迹绝相祛情是名遮诠(祛音驱逐也除也)。

　　【二表诠】表即显其所是谓如诸经所说知见觉照灵鉴光明朗朗昭昭堂堂寂寂等是名表诠。

　　二羯磨(出四分律)

　　梵语羯磨华言作法谓比丘有罪各共面对秉法自首其罪也。

　　【一治罪羯磨】谓比丘有犯戒者大众作法治定其罪是名治罪羯磨也。

　　【二成善羯磨】谓比丘有犯戒罪许容对众首露其罪得灭成就善根是名成善羯磨也。

　　二羯磨(出毗尼母论)

　　【一永𢷤羯磨】梵语羯磨华言作法谓佛在世时若比丘犯罪不自见过其性刚强永无改悔即作法白众随即𢷤黜尽此一身不复再同僧事是名永𢷤羯磨。

　　【二调伏羯磨】谓比丘犯法未曾忏悔凡饮食坐起语言一切僧事皆不得与众共而使其心调停折伏自能知过改悔求僧忏罪不复更作是名调伏羯磨。

　　二种却魔法(出修习止观坐禅法要)

　　谓坐禅之人正定未发多有魔事心生惊怖破坏善根若能端心正念则邪不干正魔自灭谢故有二种却魔之法也。

　　【一修止却魔】谓坐禅之人修定之时或见父母兄弟诸佛形像一切可爱之境令人乐着或见师子虎狼罗刹一切可畏之形令人怖惧即当了达此是诸魔惑乱之相悉皆虚诳不喜不怖而唯息心寂静则彼当自灭是为修止却魔(梵语罗刹华言速疾鬼)。

　　【二修观却魔】谓坐禅之人修定之时于诸魔境修止却之不去即当反观能见之心无有处所彼何所恼如是观时寻当谢灭若迟迟不去但当正心勿喜勿惧则正定现前彼当自灭是为修观却魔。

　　二等(出宗镜录)

　　【一断等】谓佛极解脱道初发起时一切众生所有无明之惑一时究竟顿断此举如来望众生界无有一法而非清净故名断等。

　　【二得等】谓佛初成道得满始觉之时一切众生始觉之智皆得满足此举众生望佛世尊所有无明等惑皆悉清净无所障碍故名得等。

　　二殊胜(出楞严经)

　　此言观音菩萨极证圆通十方普应上同诸佛下合群生妙用超越故云殊胜。

　　【一上合诸佛本觉妙心】本觉妙心即诸佛本然觉了妙明真心也谓菩萨极证寂灭十方圆明体同诸佛故能起同体大慈与众生乐显应十方现身说法圣凡等度有愿必从是为殊胜。

　　【二下合众生同一悲仰】谓菩萨所证圆通之理与众生本有之心迷悟虽殊体元不二故能起同体大悲㧞众生苦𡨋应十方等施无畏设有所求随愿满足是为殊胜。

　　二种清净(出华严经随疏演义钞)

　　【一自性清净】谓众生真如心体性本清净无所染碍故名自性清净。

　　【二离垢清净】谓众生自性清净心体远离一切烦恼垢染故名离垢清净。

　　二种自在(出华严经疏)

　　【一观境自在】谓菩萨以正智慧照了真如之境及能通达一切诸法圆融自在是名观境自在。

　　【二作用自在】谓菩萨既以正智照了真如之境即能从体起用现身说法化诸众生而得自在是名作用自在。

　　二种毕竟(出大涅槃经)

　　【一庄严毕竟】毕竟犹决定之义谓一切众生皆有一乘正性应湏修于六度庄严设若不修不得正性是则六度决定能为庄严之具故䟽云以六度为庄严也(六度者一布施二持戒三忍辱四精进五禅定六智慧也)。

　　【二究竟毕竟】究竟犹至极之义即一切众生所得一乘之性也苟得此一乘之性则能决定至于至极之地故䟽云一乘为究竟也。

　　二种际(出华严经䟽并演义钞)

　　际即际畔谓生死涅槃体性是一本无际畔不异而异遂有生死涅槃二际之分也(梵语涅槃华言灭度)。

　　【一涅槃际】涅槃际者若以生死染缘就涅槃实理而言生死即涅槃了无虚妄之可分别无际之际是名涅槃际中论云涅槃之实际及与生死际无毫𨤲差别是也。

　　【二生死际】生死际者若以涅槃实理从生死染缘而言涅槃即生死非真寂静之可证入无际之际是名生死际故晋译华严经云生死非杂乱涅槃非寂静是也。

　　二转依(出楞严经义海)

　　【一转烦恼依菩提】烦恼者昏烦之法恼乱心神即一切众生无明妄惑也梵语菩提华言道即一切诸佛所悟所证之道也然菩提烦恼其性是一但由迷悟不分而分众生迷故即转菩提而为烦恼诸佛悟故即转烦恼而为菩提若能了达烦恼即是菩提念念修习是名转烦恼依菩提也。

　　【二转生死依涅槃】生死者一切众生虚妄生灭也梵语涅槃华言灭度即一切诸佛所悟所证之果也然生死涅槃性元是一但由迷悟不分而分众生迷故即转涅槃而为生死诸佛悟故即转生死而为涅槃若能了达生死即是涅槃念念证入是名转生死依涅槃也。

　　二种无量(出大智度论)

　　【一实无量】谓涅槃佛性之理譬如虚空实无限量一切菩萨不能量度故名实无量。

　　【二不知为无量】谓如湏弥山大海之水唯诸佛菩萨能知斤两滴数多少诸天世人智力浅劣所不能知故名不知为无量(梵语湏弥华言妙高)。

　　二种无碍(出华严经䟽)

　　【一智慧于境无碍】境即法界之理也谓菩萨以平等智证于法界之理理事融通无有障碍故名智慧于境无碍。

　　【二神通作用无碍】谓菩萨由内心证于法界之理故能以种种神通应现十方世界随机化度皆无障碍故名神通作用无碍。

　　二花(出华严经䟽)

　　【一草木花】谓凡草木之花皆有开敷结实之义以喻万行之因则有成就佛果之能故名草木花。

　　【二严身花】谓世间金玉等花皆能严饰其身以喻神通相好则能庄严法身故名严身花。

　　二种菩萨(出大智度论)

　　论云菩萨常好中道舍离二边故不生边国又于中国不生邪见家又问曰是菩萨大福德智慧力应生边地邪见家而教化之何以畏而不生答曰菩萨有二种(二边者有无二边也)。

　　【一成就大力菩萨】论云此菩萨为众生故随所应度随处受用不避边地及邪见家是名成就大力菩萨。

　　【二新发意菩萨】论云此菩萨初发心故若生边地及邪见家既不能度人又自败坏善根譬如真金在泥终不变坏若是铜铁在泥则坏是故新发意菩萨不生边地及邪见家(真金喻大力菩萨铜铁喻新发意菩萨)。

　　菩萨二心(出大智度论)

　　【一大慈心】慈名爱念即与乐之心也谓菩萨爱念一切众生常求乐事随彼所求而饶益之是名大慈心。

　　【二大悲心】悲名愍伤即㧞苦之心也谓菩萨愍念一切众生受种种苦常怀悲心拯救济㧞令其得脱是名大悲心。

　　二种胜(出地持经)

　　【一因胜】谓菩萨所修出世善法皆以菩提为因胜于声闻缘觉是名因胜。

　　【二果胜】谓菩萨修行既以菩提为因终证菩提之果胜彼二乘是名果胜(二乘者声闻乘缘觉乘也)。

　　二木(出法华经文句)

　　【一大𣗳】大𣗳喻别教菩萨也谓此教菩萨于法华会上闻说一乘之法受记作佛普度一切众生如彼大𣗳蒙一雨所润而得增长敷荣郁茂则能普覆一切是名大𣗳。

　　【二小𣗳】小𣗳喻通教菩萨也谓此教菩萨亦于法华会上闻说一乘之法受记作佛而不及别教菩萨根器之大化用之广是名小𣗳。

　　二种独觉(出析玄记)

　　大论云独觉出无佛世观外因缘无师自悟故名独觉(观外因缘者谓观外物之凋零觉内心之生灭也)。

　　【一部行】部即部类谓此独觉稍有为人之心如鹿行走而能回顾后群故名部行。

　　【二麟喻】谓此独觉但欲自度略无为人之心譬如麒麟唯有一角故名麟喻。

　　二藏(出庄严论)

　　藏即含藏之义谓佛说大小乘诸经各各含藏一切文理故名藏也。

　　【一声闻藏】闻佛声教故曰声闻谓佛说阿含等经含藏小乘声闻等修因证果之法是名声闻藏(梵语阿含华言无比法)。

　　【二菩萨藏】菩萨梵语具云菩提萨埵华言觉有情谓佛说华严法华等经含藏大乘菩萨修因证果之法是名菩萨藏。

　　二乘(出华严经䟽)

　　【一临门三车】临门三车喻小乘权教也谓法华经譬喻品中三乘之人于火宅门外索羊鹿牛三车求出火宅以喻三乘之人依四谛十二因缘六度等法修行得出生死是名临门三车(三乘者声闻乘缘觉乘菩萨乘也四谛者苦谛集谛灭谛道谛也十二因缘者一无明二行三识四名色五六入六触七受八爱九取十有十一生十二老死也六度者一布施二持戒三忍辱四精进五禅定六智慧也)。

　　【二露地牛车】露地牛车喻大乘实教也谓法华经譬喻品中诸子既出火宅到于四衢道中露地而坐等赐大白牛车同归秘蜜理藏是名露地牛车。

　　二乘(出天台四教仪集注)

　　乘即运载之义谓二乘之人乘四谛十二因缘之法运出三界生死至于涅槃故名为乘(四谛者苦谛集谛灭谛道谛也十二因缘者一无明二行三识四名色五六入六触七受八爱九取十有十一生十二老死也梵语涅槃华言灭度)。

　　【一声闻乘】闻佛声教故曰声闻谓此人以四谛为乘知苦断集慕灭修道由观四谛出离生死至于涅槃故名声闻乘。

　　【二缘觉乘】因观十二因缘觉悟真空之理名曰缘觉谓此人以十二因缘为乘由观因缘生灭即悟非生非灭出离生死至于涅槃故名缘觉乘。

　　二果二义(出析玄记)

　　二果即斯陁含华言一往来而有二义焉。

　　【一一往天上】谓第二果人犹有欲界下三品惑共润一往来身若于人中得第二果则一往天上一来人间便证第三果是名一往天上。

　　【二一往人间】谓第一果人若在天中得第二果则一往人间一来天上便证第三果是名一往人间。

　　初果二义(出析玄记)

　　初果即湏陁洹华言预流又云逆流故有二义焉。

　　【一预流】预入也流即流类谓此圣人得证初果是入圣之流类故名预流。

　　【二逆流】谓初果圣人背逆生死之流类故名逆流。

　　利钝二根(出析玄记)

　　析玄云见道行人根有二种谓湏陁洹初果之人破惑见理名为见道(梵语湏陁洹华言入流谓预入圣人之流也)。

　　【一钝根名随信行】婆沙论云由彼依信随信起行谓此一类行人从来性多钝故自不披阅教文但信他人言说而得悟道故名随信行。

　　【二利根名随法行】婆沙论云由彼依法随法起行谓此一类行人从来性多利故不信他言但自披阅教典而得悟道故名随法行。

　　二种医(出大智度论)

　　【一小医】谓但知病知病因知差病药而不知一切病不知一切病因不知一切差病药以譬声闻不能遍知药病是名小医。

　　【二大医】谓一切病一切病因一切差病之药皆能遍知乃至遍知众生病因差病药等以譬菩萨无病不知无药不识是名大医。

　　二宗(出翻译名义)

　　【一龙𣗳提婆宗】龙𣗳即南天竺国大名德比丘也作大庄严大智度等论号法性宗明一切众生皆有佛性一阐提等皆当作佛梵语提婆华言天即龙𣗳弟子禀承其道传流于世是为龙𣗳提婆宗(梵语一阐提华言信不具)。

　　【二无著天亲宗】翻译名义引三藏传云无著夜升睹史天宫于慈氏菩萨所受瑜伽师地等论专弘一切法相号法相宗天亲乃无著之弟相继其道传流于世是为无著天亲宗(梵语睹史又云兜率华言知足梵语瑜伽华言相应)。

　　二种比丘(出出曜经)

　　昔二比丘在山中学其一多闻其一寡浅寡浅者持戒诵经唯通一句日诵不辍更无他学天神赞善愿乐欲闻多闻比丘见其神应尽己所闻高声讽诵欲求赞羙而神默然怒其神曰何厚于彼而薄于我神曰汝不自责而反责我彼虽少闻言行相顾汝虽能诵三藏行与经违故不称善也(梵语比丘华言乞士三藏者一经藏二律藏三论藏)。

　　【一多闻比丘】乐诵经典旁搜广记谓之多闻比丘多闻固为可称然学虽有余其心不诚而行不逮亦不足贵此天神之所以不赞护也。

　　【二寡浅比丘】学道日浅经教少通谓之寡浅比丘寡浅固未足称然学虽未至其心则专而行无杂亦为可贵此天神之所以赞护也。

　　僧伽理事二和(出翻译名义)

　　梵语僧伽华言和合众谓与理和事和也。

　　【一理和】谓二乘之人同断见思之惑同证无为之理是名理和(二乘者声闻乘缘觉乘也)。

　　【二事和】事和有六义谓内凡外凡之僧戒和同修见和同解身和同住利和同均口和无诤意和同悦是名事和(内凡者谓四善根位即暖顶忍世第一也此位近于初果湏陁洹圣位故名内凡外凡者谓五停心一多贪者修不净观二多瞋者修慈悲观三多散者修数息观四愚痴者修因缘观五多障者修念佛观此位进修之始去圣位远故名外凡)。

　　二天随人(出华严经)

　　经云如人生已则有二天恒相随逐一曰同生二曰同名。

　　【一同生天】同生天者谓此天与人同时而生也。

　　【二同名天】同名天者谓此天与人同其名字也。

　　二难化(出大智度论)

　　菩萨为化众生而于世间常作转轮圣王多生欲界以天上着乐故难化也。

　　【一欲天难化】谓欲界诸天著于上妙五欲难以教化是名欲天难化(五欲者色欲声欲香欲味欲触欲也)。

　　【二色天难化】谓色界诸天多味着世间禅定之乐无厌恶心不求出离难以教化是名色天难化。

　　二种众生(出大智度论)

　　【一习爱众生】习即数习爱即贪爱亦爱乐也谓诸众生于世间一切声色香等五欲境界多生贪爱不能舍离是名习爱众生(五欲者色欲声欲香欲味欲触欲也)。

　　【二习见众生】见即分别有无等见也谓诸众生于一切法计有计无及计断常等见是名习见众生(断见者执世间之法皆悉断灭无常也常见者谓执此身死已复生相续不绝也)。

　　闻经二种非器(出华严经䟽)

　　【一二乘非器】谓佛说华严经时一切二乘根器狭劣不能听闻故出现品云一切二乘不闻此经何况受持故虽在座如聋如瞽是名二乘非器(二乘者声闻乘缘觉乘也)。

　　【二众生非器】谓一切邪见众生无信心故非其根器虽闻此经闻即生谤而堕恶道是名众生非器。

　　二种(出法华安乐行义)

　　【一凡种】谓凡夫之人不能觉了因眼见色生贪爱心为爱造业随业受报轮回生死相续不断是名凡种。

　　【二圣种】谓人因善知识得闻法义善能觉了一切诸法皆从妄念而生观此妄心犹如虚空如是而修不着诸法能为圣果之种是名圣种。

　　二种受具戒法(出大宝积经)

　　戒者万善之根本也谓能受正戒者一切善法从此增长受之不正者著于邪见堕于外道故戒有二种不同也。

　　【一受正平等戒】谓修行人能受持如来正戒一切平等不生分别差别之见顿绝妄想邪思之心戒体圆明而得解脱究竟至于无上菩提无有退转也(梵语菩提华言道)。

　　【二受邪不等戒】谓邪见之人随逐恶知识以分别心受持邪戒而堕于人我断常憍慢贪欲瞋恚愚痴种种差别邪见不知出要解脱之道也。

　　二种健儿(出涅槃经并水忏)

　　谓自不作恶既作而能忏悔更不复作乃是有力量人故名健儿。

　　【一自不作罪】谓此健儿身口意业常自清净永无过恶故名自不作罪。

　　【二作已能悔】谓此健儿虽先作恶后能改悔更不敢作犹如浊水置之明珠以珠力故水即为清故名作已能悔。

　　二种人咒术不能加(出摩登伽经)

　　经云阿难乞食道逢摩登伽女取水阿难渴乏从之求饮女心染着归白其毋请以咒术致之毋云世有二种人虽咒术不能加也(梵语阿难华言庆喜梵语摩登伽华言性)。

　　【一断欲人】谓人能断欲必自持戒持戒之人正念坚定立行端方神所呵护妖邪莫挠虽有咒术不能加也。

　　【二死人】谓人既死识依业转随处受形咒寿夭有限死不复生虽有咒术不能加也。

　　二种破戒人(出大智度论)

　　【一因缘不具足破戒】谓贫穷之人衣食之缘不能具足是以心生偷盗即破于戒是名因缘不具足破戒。

　　【二因缘具足破戒】谓人衣食之缘虽皆具足以心习恶故好行恶事于诸禁戒多所毁犯是名因缘具足破戒。

　　二人出佛身血(出大智度论)

　　【一调达推山得罪】梵语调达华言天热谓其生重恶心推山压佛金刚力士为护佛故以金刚杵反却掷之碎石迸来伤佛足指出血而得罪报。

　　【二祇域行针得福】梵语祇域华言故活谓佛有疾使祇域治之因行针出血疾得顿愈虽出佛血由治疾故而得福报。

　　二种退(出地持经)

　　【一究竟退】究竟犹决定也谓修行之人信根浅薄始则勤修后因他缘障碍道心即退终不起菩提之愿是名究竟退。

　　【二不究竟退】谓修行之人始则精进中复懈墯道心即退心既退已或遇善知识提奖劝诱复能发起菩提之愿是名不究竟退。

　　二亲(出法苑珠林)

　　二亲者父母也末罗王经云人受父母遗体乳哺养育之恩或从地积珍宝上至二十八天悉以施人不如供养父母也(二十八天四天王天忉利天夜摩天兜率天化乐天他化自在天梵众天梵辅天大梵天少光天无量光天光音天少净天无量净天遍净天无云天福生天广果天无想天无烦天无热天善见天善现天色究竟天空处天识处天无所有处天非想非非想处天也)。

　　【一父亲】父亲者谓资形之始有生成之德自孩提以至长成教诫抚字其恩罔极也。

　　【二母亲】母亲者谓资生之始自怀担以至乳哺鞠育护持劬劳甚至其恩罔极也。

　　大明三藏法数卷第三
永乐北藏第 181 册 No. 1615 大明三藏法数(第1卷-第13卷)


　　大明三藏法数卷第四　　　　　　昆六

　　上天竺前住持沙门一如等奉　来集注

　　二护(出涅槃经)

　　【一内护】内即自己身心也谓佛所制大小乘戒人若受持则能防护身口意业之非成就种智菩提之果此禁戒所以为内护也。

　　【二外护】外即族亲眷属也谓人之修行湏屏绝缘务凡有所需衣服饮食汤药之类必藉族亲眷属左右供给庶得身心安隐成办道业此族亲眷属所以为外护也。

　　二种有(出毗婆沙论)

　　【一实物有】谓五蕴等法成身即是实有之物故名实物有(五蕴者色蕴受蕴想蕴行蕴识蕴也)。

　　【二施设有】谓世间之人各各随业受报因假父母遗体便即施设而有男女之名故名施设有。

　　二种病(出涅槃经)

　　【一身病】谓身因四大毒蛇互不调适以致诸病所生故名身病(四大者地大水大火大风大也以此四者遍满世界故名为大人揽外之四大而成内四大之身坚湿暖动之性在内交攻不相和顺毒𡧱如蛇故曰四大毒蛇)。

　　【二心病】谓心体灵明虚圆湛寂其或欢喜不胜而致踊跃怯懦无勇而生恐怖及忧愁苦恼愚痴昏昧由此四者挠动于中以致诸病所生故名心病。

　　二种病(出大智度论)

　　【一先世行业病】谓因先世好行鞭杖拷掠闭系种种恶法恼𡧱众生故感今世多病是名先世行业病。

　　【二现世失调病】谓因冷热风雨不知将养其身及饮食不节卧起无常以是事故得种种病是名现世失调病。

　　二种死(出涅槃经)

　　【一命尽死】谓天命当尽舍所受身故名命尽死然或有命尽非是福尽或有福尽非是命尽或有福命俱尽皆为命尽死也(福谓财物等)。

　　【二外缘死】谓不顺天命以丧其身故名外缘死如非分自𡧱或横遭他人所𡧱或二人怒气相加自他俱死皆为外缘死也。

　　二种布施(出大智度论)

　　【一净施】谓布施时不求世间名誉福利等报但为出世善根及资助涅槃之因以清净心而行布施故名净施(梵语涅槃华言灭度)。

　　【二不净施】谓以妄心求于福报而行布施如般若经云或畏失财故施与或恐诃骂故施与或为求势故施与如是种种因缘与净相违是名不净施。

　　二种法施(出般若经)

　　【一世间法施】谓菩萨虽为诸有情宣说开示五神通等一切诸法然未能出离世间故名世间法施(五神通者一足不履地二知人心命三回眼千里四呼名即至五石壁无碍也)。

　　【二出世间法施】谓菩萨为诸有情宣说开示三解脱门等一切圣法依此而修即得出离世间故名出世间法施(三解脱门者一空解脱门二无相解脱门三无作解脱门也)。

　　二种身行施(出大智度论)

　　【一生身行施】谓菩萨以父母所生之身能以一切宝物及以身命布施心不吝惜是名生身行施。

　　【二法身行施】谓菩萨舍生身已得法身时能于十方世界以种种珍宝衣服饮食给施一切众生又能一时之顷随众生音声普为说法是名法身行施。

　　二种施(出法界次第)

　　【一财施】财施者谓以饮食衣服田宅珍宝等一切自己所有资身之具悉能施与它人也金光明㝡胜王经云财施之福不出三界唯伏贪爱但济一世之贫而不能令其得道譬如灯光止明一室是也(三界者欲界色界无色界也)。

　　【二法施】法施者谓从诸佛及善知识或从经卷闻说世间出世间善法以清净心为人演说也金光明㝡胜王经云法施兼利自他能令众生出于三界断诸烦恼成就慧身譬如日光遍照大千世界是也(世间法者即五戒十善及治世之法也出世间法者即三乘所修四谛六度等法也)。

　　二戒(出华严孔目)

　　【一性戒】谓杀盗邪淫妄语此四性自是戒不待佛制人若持之即得福犯之即得罪是名性戒。

　　【二遮戒】遮即遮止谓饮酒多有过失能犯诸戒是故佛特遮止令不毁犯乃能守护余之律仪是名遮戒。

　　二戒(出毗婆沙论)

　　【一道共戒】谓于见道修道位中不作意持自然不犯戒与道俱发是名道共戒此戒既是初果二果三果所得即是无漏戒也(见道即初果修道即二果三果也无漏者不漏落三界生死也)。

　　【二定共戒】谓发得初禅二禅三禅四禅天定之时不作意持自然不犯戒与定俱发是名定共戒此戒断惑未尽未出生死即是有漏戒也。

　　二戒(出华严经䟽)

　　【一随相戒】随即随顺相即形相谓依如来教染衣出家乞食自活不犯威仪是名随相戒。

　　【二离相戒】离即远离谓持戒之人心无所著则一切戒犹如虚空了无持犯之相是名离相戒。

　　二戒(出涅槃经)

　　【一性重戒】谓杀盗[婬-壬+(工/山)]妄皆性业也不待佛制持而不犯性自是善犯而不持性自是罪若犯之者其罪极重是名性重戒。

　　【二息世讥嫌戒】谓佛所制出家之人凡世间治生产业及一切非道所宜之事皆不应为以止世人之所讥诮嫌疑是名息世讥嫌戒。

　　二戒(出涅槃经)

　　【一威仪戒】威仪戒者谓受戒已惟务修饰容止诳惑于世盖由好求名利欲人恭敬者也。

　　【二从戒戒】从戒戒者谓崸从佛制清净三业盖其内外相称不为世事但求真实利益不要虚誉者也(三业者身业口业意业也)。

　　出家二戒(出天台四教仪集注)

　　【一十戒】谓一不杀二不盗三不[婬-壬+(工/山)]四不妄语五不饮酒六不坐高广大床七不着花鬘衣八不观听歌舞九手不捉金银财宝十不过中食此十戒是初出家沙弥所持是为出家十戒(梵语沙弥华言息慈息世染之情慈济群生也)。

　　【二具足戒】具足戒者即二百五十戒也谓波罗夷法凡四条(梵语波罗夷华言极恶)僧伽婆尸沙法凡一十三条(梵语僧伽婆尸沙华言僧残谓犯此戒如人被他斫残命虽未尽形已残废故也)不定法凡二条(谓比丘犯非法语或以波罗夷法治之或以僧伽婆尸法治之或以波逸提法治之故名不定也)尼萨𦒿波逸提法凡三十条(梵语尼萨耆华言舍谓因财物等犯贪慢心令舍入僧众故梵语波逸提华言堕谓不舍当堕地狱也)波逸提法凡九十条波罗提提舍尼法凡四条(梵语波罗提提舍尼华言向彼悔僧祇律云此罪应对众发露故名向彼悔)众学戒法凡一百条(此等戒法令比丘众皆学故名众学也)灭诤法凡七条(谓有诤事起即应除灭故名灭诤法)此二百五十戒是出家比丘所持是名出家具足戒(梵语比丘华言乞士)。

　　在家二戒(出毗婆沙论)

　　【一五戒】谓不杀生不偷盗不邪[婬-壬+(工/山)]不妄语不饮酒此五戒是在家之人所持故名在家五戒。

　　【二八戒】谓五戒之后更加不坐高广大床不着花鬘璎珞不习歌舞戏乐此八戒亦是在家之人所持故名在家八戒。

　　邪正二戒(出天台四教仪集注)

　　【一邪戒】谓外道之人执邪为道非因计因自计前世因从鸡中来便即独立行于苦行或计因从狗中来便即啖食粪秽行于苦行是名邪戒。

　　【二正戒】谓佛未出世时轮王亦教人行于不杀不盗等十善即此十善戒法是名正戒(十善者不杀生不偷盗不邪[婬-壬+(工/山)]不妄语不两舌不恶口不绮语不贪欲不瞋恚不邪见也)。

　　二持(出华严经䟽)

　　【一止持】止即制止谓止身口令不杀不盗不邪[婬-壬+(工/山)]不妄语等是名止持。

　　【二作持】作犹行也谓既不杀生又能放生既不偷盗又能布施既不邪[婬-壬+(工/山)]又能恭敬既不妄语又能实语是名作持。

　　二种精进(出法界次第)

　　【一身精进】谓身勤修善法昼夜行道礼诵讲说劝助开化是名身精进(劝助者奖劝赞助也开化者说法开导化度于人也)。

　　【二心精进】谓心勤行善道心心相续无有间歇是名心精进。

　　二种精进心(出法华忏仪)

　　谓行人熏修忏法即当克取限期破诸惑障如修法华三昧以三七日为期于中礼佛忏悔行道诵经有事有理俱当精进故有二种心也(梵语三昧华言正定三七日二十一日也)。

　　【一事中修忍精进】谓行人于道场三七日中行仪纯备当礼佛时一心𧆛𢢽观想金容端严殊妙俨然在目心不异缘乃至忏悔行道诵经坐禅悉皆一心令与行法相应无有懈怠是名事中修一心精进。

　　【二理中修一心精进】谓行人初入道场乃至三七日满于其中间所作行仪常当照了一心寂静如礼佛时即知能礼所礼本性空寂虽曰空寂而自然感应道交不可思议盖由理体平等生佛不二虽无能礼之人而有我身礼诸佛前虽无所礼之佛而有诸佛随心显现如是念念无有懈怠是名理中修一心精进(生佛者众生诸佛也)。

　　二种忍辱(出大智度论)

　　【一非众生数忍辱】谓菩萨若遇风寒冷热水雨等无情之物恼𡧱之时安然忍受初不瞋恚是名非众生数忍辱。

　　【二众生数忍辱】谓菩萨若遇有情众生加恶于我亦能忍受略不瞋恨是名众生数忍辱。

　　二种分别真伪禅相(出修习止观坐禅法要)

　　【一辨邪伪禅发相】谓修禅之人于禅定中或觉自身如缚如压或时身轻欲飞或欢喜躁动忧愁悲思如是种种邪伪之相与禅俱发心若爱着即与鬼法相应多失心颠狂是故修禅定者于此诸相即当一心寂静辨其邪伪知彼虚诳不爱不着则自然灭谢是为辨邪伪禅发相。

　　【二辨真正禅发相】谓修禅之人于禅定中端心正念离诸昏散但觉身心安隐泯然虚豁空明清净寂静无为而与正定相应如前所说一切邪伪之相了无所见是为辨真正禅发相。

　　二种寂静(出释氏要览)

　　【一身寂静】谓舍家恩爱及众缘务闲居静处远离愦闹身诸恶行一切不作是名身寂静。

　　【二心寂静】谓于贪瞋痴等悉皆远离修习禅定无有散乱意诸恶行一切不作是名心寂静。

　　二种愿(出大智度论)

　　【一可得愿】谓修福可得人天中生修戒定慧可得阿罗汉乃至佛果是名可得愿(梵语阿罗汉华言无学)。

　　【二不可得愿】谓人以己智力而欲筹量虚空尽其边际终不可得是名不可得愿。

　　二种修行(出涅槃经)

　　【一真实修行】谓依佛所说能知涅槃佛性等相而修诸行是名真实修行(梵语涅槃华言灭度)。

　　【二不实修行】谓不知涅槃佛性等相而修诸行是名不实修行。

　　二因缘发起正见(出大智度论)

　　【一外闻正法】谓众生虽具正念必从智人闻说正法然后正见始得开发譬如谷麦内具种子外滋雨泽然后其芽始得生起是故若欲正见开明必湏外闻正法。

　　【二内有正念】谓众生虽闻正法发起正见实由内心正念本具譬如洪钟虽待人扣声非外有是故若欲正见开发必湏内有正念。

　　二种心(出地持经)

　　【一安隐心】谓菩萨为诸众生造诸惑业而受生死逼迫之苦沉溺恶道即为种种开示除不善法置之善处令彼之心各获安隐也。

　　【二快乐心】谓菩萨为诸众生贫乏困苦无所依怙即起大慈之心利济摄受平等饶益令彼之心各得快乐也。

　　意业有二种心(出大乘理趣六波罗蜜经)

　　意业者意根所起之业也谓修行之人于布施持戒忍辱禅定智慧等五度非精进力不能成就身口意三善业亦由精进力方得发生然三业之中意业㝡胜故有二种心也。

　　【一精进心】谓发菩提心修习善业昼夜禅诵不令放舍远离一切懈怠心也。

　　【二退转心】谓于诸善法不能进修或暂时发心修行辄生退屈则不能到于涅槃彼岸也。

　　二种忏悔(出补助仪并天台四教仪)

　　梵语忏摩华言悔过华梵兼举故名忏悔又忏名修来悔名改往谓修未来之善果改已往之恶因也。

　　【一事忏悔】事即事仪谓身则礼拜瞻敬口则称唱赞诵意则存想圣容三业殷勤求哀忏悔过去见在所作罪业一依事仪是名事忏悔。

　　【二理忏悔】理即理性谓过现所作一切罪业皆从心起若了自心本性空寂则一切罪相亦皆空寂是名理忏悔。

　　二种白法(出华严经随䟽演义钞)

　　白法者白净之法也地狱等法名为黑法人天等法名为白法光明文句云白法湏尚黑法湏舍是也。

　　【一惭白法】谓内自羞惭不敢作恶修习善法止息恶行是名惭白法。

　　【二愧白法】谓内自惶愧发露罪瑕更不敢作修习善法止息恶行是名愧白法。

　　二种劝请(出大智度论)

　　【一佛初成道劝请转法轮】谓佛初成道时菩萨劝请言我某甲请佛世尊为众生转法轮度脱一切是名劝请转法轮(某甲者称自己名也)。

　　【二佛欲入灭劝请住世】谓佛欲舍寿命入涅槃时菩萨劝请言我某甲请佛世尊久住世间无央数劫度脱一切众生是名劝请住世(劫梵语具云劫波华言分别时节)。

　　二种资粮(出宝积经)

　　资即资助粮即粮食如人欲涉远道必假粮食以为资助盖譬菩萨修行欲证佛果必藉福智二法以为资助故名资粮也。

　　【一福德资粮】谓布施持戒等所作善因乃至具足修习一切佛法是名福德资粮。

　　【二智德资粮】谓修习正观心无杂乱勤求妙智无暂休息乃至具足修习一切佛法是名智德资粮。

　　二种供养(出普贤行愿品)

　　【一财供养】经云所有十方一切佛𠛴极微尘数中一一各有一切世界极微尘数佛一一佛所各有菩萨海会围绕我以普贤行愿力故悉以上妙诸供养具而为供养所谓华鬘音乐伞盖衣服及烧种种香然种种灯一一如湏弥山以如是等诸供养具常为供养是名财供养(梵语湏弥华言妙高)。

　　【二法供养】经云诸供养中法供养㝡所谓如说修行供养利益众生供养摄受众生供养代众生苦供养勤修善根供养不舍菩萨业供养不离菩提心供养以前财供养无量功德比今供养一念功德百分不及一是名法供养(利益众生摄受众生名法供养者必因说法方能利益摄受即是以法供养如来也代众生苦名法供养者因发大悲之心方能代众生苦亦是以法供养如来也勤修善根即是勤修善法也菩萨业者即菩萨所修之法也)。

　　二善(出大智度论)

　　【一未生善】谓戒定慧等诸善之法未曾修习是名未生善善若未生当勤修习令其得生也。

　　【二已生善】谓戒定慧等诸善之法已曾修习名已生善善若已生当勤修习令其增长也。

　　二种福田(出大智度论)

　　论云施主有二种一者贫二者富皆能于三宝中种福故名二种福田(三宝者佛宝法宝僧宝也)。

　　【一贫福田】谓贫穷之人虽无财物供养若能礼事恭敬亦得福报是名贫福田。

　　【二富福田】谓富贵之人既能礼事恭敬又以财物供养而得福报是名富福田。

　　二种福田(出大方便佛报恩经)

　　田以生长为义谓人于应供养者而供养之则能获诸福报如农服力田亩而有秋成之利故名福田。

　　【一有作福田】谓于诸佛菩萨父母师长之所生恭敬心修诸供养不惟得福亦可成道若有冀望福报之心乃是有为而作故名有作福田。

　　【二无作福田】谓于诸佛菩萨父母师长之所生恭敬心修诸供养不惟得福亦可成道若无冀望福报之心乃是无为而作故名无作福田。

　　二利(出金刚般若经取着不坏假名论)

　　【一自利】谓于如来所说经典自能受持读诵听闻思惟如理修习成就胜果是名自利。

　　【二利他】谓能以己所受之法展转为人演说令其修习断惑证果是名利他。

　　二种阐提(出楞伽经)

　　阐提梵语具云一阐提华言信不具亦云极恶。

　　【一舍一切善根一阐提】舍善根者楞伽经云谓谤菩萨藏及作恶言不肯随顺经律之法是名舍一切善根一阐提(菩萨藏者藏即含藏也谓诸大乘经典含藏一切文理是菩萨所修所证之法故名菩萨藏)。

　　【二于无始众生发愿一阐提】谓世间众生穷劫有之无有初始故名无始众生菩萨发愿度诸众生以本愿力现为阐提故楞伽经云菩萨以本愿方便不般涅槃是名于无始众生发愿一阐提。

　　二种见(出大智度论)

　　此二种见即十使中之边见也外道之人于身见上计我断常执常非断执断非常随执一边故名边见(十使者一身见二边见三邪见四见取五戒取六贪七瞋八痴九慢十疑也)。

　　【一常见】论云见五众常即外道自谓色受想行识今世虽灭未来复生相续不断是名常见(五众者即色受想行识五阴也)。

　　【二断见】论云见五众灭即外道自谓色受想行识今世灭已更不再生是名断见。

　　鬼二生(出俱舍释论)

　　【一鬼胎生】论云女饿鬼白目连云我夜生五子昼时亦生五子生已皆食尽如此我无饱此鬼即是胎生也。

　　【二鬼化生】谓不从胎𡖉等生但无而忽有变现不测此鬼即为化生也。

　　二罪(出圆觉经略䟽钞)

　　【一性罪】性罪者即杀盗[婬-壬+(工/山)]妄四种重戒不待佛制性是恶故犯之则有罪报也。

　　【二遮罪】遮罪者即酒戒也谓佛制此酒戒意为遮止无犯守护余戒使不故犯如有犯者则获遮制之罪也。

　　二吉罗(出翻译名义)

　　梵语具云突吉罗华言恶作恶说。

　　【一身恶作】谓身行杀盗邪[婬-壬+(工/山)]等恶是名身恶作。

　　【二口恶说】谓口出妄言绮语两舌恶口等是名口恶说。

　　二恶(出大智度论)

　　【一已生恶】谓贪瞋痴及杀盗[婬-壬+(工/山)]等诸恶之法已起于心已见于事者是名已生恶恶若已生速令除灭也。

　　【二未生恶】谓贪瞋痴及杀盗[婬-壬+(工/山)]等诸恶之法于心未起于事未见是名未生恶恶若未起防令不生也。

　　二种恶事(出大智度论)

　　【一众生恶事】谓诸众生贪欲瞋恚愚痴不依父母师长教诲造种种恶是名众生恶事。

　　【二土地恶事】谓土地之中或有饥荒疾疫毒气流行无处不有是名土地恶事。

　　二烦恼(出瑜伽师地论)

　　【一根本烦恼】根本烦恼者即无明惑也谓此根本无明之惑能出生一切烦恼也。

　　【二随烦恼】随烦恼者即见思二惑也谓此见思二惑随于一切违顺境上起贪瞋痴等烦恼随逐不舍也。

　　二烦恼(出大智度论)

　　【一内着烦恼】谓身见边见等诸烦恼于内心不了而起执着故名内着烦恼(身见者谓众生妄执色受想行识之五阴为自身也边见者妄于身见中或执为断或执为常各执一边名边见也)。

　　【二外着烦恼】谓贪瞋痴等烦恼于外境不了而起贪着故名外着烦恼。

　　二烦恼(出华严经䟽)

　　【一随眠烦恼】依附不舍曰随五情暗𡨋曰眠谓无明烦恼种子潜伏第八藏识之中能生一切妄惑是名随眠烦恼也(五情者即眼耳鼻舌身五根也)。

　　【二现行烦恼】谓六根对六尘境现起贪瞋痴等烦恼是名现行烦恼也(六根者眼根耳根鼻根舌根身根意根也六尘者色尘声尘香尘味尘触尘法尘也)。

　　二惑(出释签)

　　【一理惑】谓根本无明之惑能障覆中道之理不能显发是名理惑。

　　【二事惑】谓尘沙惑能障化导则覆俗谛之法见思惑能阻空寂则覆真谛之法是名事惑。

　　二惑(出华严经随䟽演义钞)

　　【一现行惑】谓六根对六尘现起贪瞋痴等烦恼令心昏迷障诸善法是名现行惑(六根者眼根耳根鼻根舌根身根意根也六尘者色尘声尘香尘味尘触尘法尘也)。

　　【二种子惑】种子者即根本无明也谓因此无明则能生一切烦恼障诸善法是名种子惑。

　　见思二惑(出天台四教仪集注)

　　惑迷惑也谓诸众生于一切法不了自性本空妄生执着惑于正道流转生死故名惑也又名二缚由此惑业缠缚住着三界不能脱离也又名二结结即缚之义也(三界者欲界色界无色界也)。

　　【一见惑】分别曰见谓意根对法尘非理筹度起诸邪见如外道计断计常乃至有无等见是名见惑。

　　【二思惑】贪爱曰思谓眼耳鼻舌身五根对于色声香味触五尘贪爱染着迷而不觉是名思惑。

　　客尘二义(出楞严经)

　　【一客义】谓见思等惑皆由众生不了外尘之境种种妄想而生若以智慧观察惑体本空则法性理显惑亦何有经云不住名客是名客义。

　　【二尘义】谓微细之惑而能染污清净真性譬如牖隙光流诸尘相现亦能乱于虚空之性若智慧发明了惑本无则空理现前尘亦何有经云澄寂名空摇动名尘是名尘义。

　　二障(出圆觉略䟽)

　　【一理障】谓本觉心源湛然清净由无明妄染碍正知见不达真如之理是名理障。

　　【二事障】谓众生由无明障覆生死相续无由脱离是名事障。

　　二障(出楞严经义海并宗镜录)

　　【一烦恼障】谓昏烦之法恼乱心神不能显发妙明真性是名烦恼障。

　　【二所知障】所知障亦名智障谓执所证之法障蔽智慧之性是名所知障。

　　二障(出天亲论)

　　障即障碍如金刚经中湏菩提得无诤三昧盖由离此二障故也(梵语湏菩提华言空生)。

　　【一烦恼障】烦恼即见思惑也谓湏菩提证得第四阿罗汉果时见思二惑俱已断尽心空寂静诤从何起是故得于无诤实由离此烦恼障也(梵语阿罗汉华言无学)。

　　【二三昧障】梵语三昧华言正定即无诤三昧也谓湏菩提证得第四果时既得无诤三昧若于此三昧心有取着即为有诤是故得于无诤实由离此三昧障也。

　　二业(出俱舍论)

　　【一引业】谓若宿世善业引发生于人中则得珍宝丰足多受快乐若由宿世恶业引发生于人中则感贫穷困乏受诸苦恼是名引业。

　　【二满业】谓由宿世修一善业感一生中大富多财乘此更修众善展转生官贵家乃至圆满究竟善果是名满业若由宿世造一恶业感一生贫穷苦恼乘此更造众恶展转生贫穷家乃至圆满极恶之果是名满业。

　　轻重二业(出涅槃经)

　　经云或有重业可得作轻或有轻业可得作重以人有智有愚故也。

　　【一重业轻受】重业轻受者谓有智之人以智慧力修习梵行能令地狱重业现世轻受也。

　　【二轻业重受】轻业重受者谓愚痴之人以愚痴故增其业力能令现世轻业地狱重受也。

　　二碍(亦名二障出宗镜录并演义钞)

　　【一烦恼碍】谓见思二惑起种种昏烦之法恼乱心神以致障碍无漏法性是名烦恼碍。

　　【二智碍】(即所知障)谓由根本无明之惑覆蔽法性而于中道种智则成障碍故名智碍。

　　束芦二义(出宗镜录)

　　【一互相依】谓如束芦互相依倚以譬六根六尘更相由藉而成染惑也以由根依尘故而发妄知尘依根故而有幻相是名互相依(六根者眼根耳根鼻根舌根身根意根也六尘者色尘声尘香尘味尘触尘法尘也)。

　　【二取中空】谓取芦苇中本空虚自性不实以譬根尘中间各无自性一切皆空是名取中空。

　　二悭(出地持经)

　　【一财悭】谓吝惜财物无怜愍心见诸贫穷困乏不能惠施是名财悭。

　　【二法悭】谓悭惜佛法怀妒嫉心恐他胜己不肯教导余人是名法悭。

　　二爱(出大智度论)

　　【一欲爱】谓众生爱念妻子及贪染五欲等是名欲爱(五欲者以色声香味触五尘能起人贪欲之心也)。

　　【二法爱】谓菩萨以平等心而生法喜欲令一切众生皆至佛道是名法爱。

　　二种邪见(出中论)

　　【一破世间乐邪见】谓人若言无罪福报亦无如来等贤圣因起此邪见舍善为恶当堕苦趣失人天乐是名破世间乐邪见。

　　【二破涅槃道邪见】梵语涅槃华言灭度谓人贪著于我分别有无起善灭恶因起善故得世间之乐因分别有无故不得涅槃道是名破涅槃道邪见。

　　二种妄见(出楞严经)

　　【一别业妄见】谓诸众生迷失真性自起妄见见有一切虚妄境界或苦或乐若人不失本真即不见有虚妄境界譬如一人病目夜见灯光别有圆影五色重叠不病目者即不见灯别有圆影是名别业妄见。

　　【二同分妄见】谓诸众生迷失真性同见一切虚妄境界同受苦乐同业所感譬如一国之人同见瘴恶不祥之事是名同分妄见。

　　二种无知(出天台四教仪集注)

　　【一染污无知】染污无知者即见思惑也以无明为体谓见思惑能染污真性无所明了也。

　　【二不染污无知】不染污无知者即尘沙惑也以劣慧为体谓此惑是他人分上见思之惑种数多故如尘若沙名为尘沙既是他人之惑不能染污我之真性菩萨智慧广大能令他人断见思惑于菩萨分上即是断尘沙惑二乘之人智慧狭劣不能令他断见思惑是名不染污无知(二乘者声闻乘缘觉乘也)。

　　二种颠倒(出楞严经)

　　【一众生颠倒】谓众生不明自性逐妄迷真随顺妄惑而造妄业由此妄业展转相生轮转三界不能返妄归真故名众生颠倒。

　　【二世界颠倒】世谓过去现在未来迁流为世界谓东西南北四方分位为界以世涉方故名世界颠倒者众生迷失真性念念迁流住妄境界起诸倒见故名世界颠倒。

　　二贫(出大智度论)

　　【一财贫】谓其先世不能布施不作众善之福是故现世乏于资生种种财物是名财贫。

　　【二法贫】谓众生起诸邪见不信正法不修善行则无功德之财资于智慧之命是名法贫。

　　二缘(出楞伽经)

　　【一外缘】谓众生所依世界皆由妄想因缘而生譬如因泥团柱轮绳水等诸方便缘而有瓶生是名外缘(泥团柱轮绳水者谓世之陶匠作瓶以泥团为坯以木为轮柱以绳转轮以水旋之方能成瓶也)。

　　【二内缘】谓众生之身因无明爱业等缘出生阴界入法是名内缘(无明者无所明了也爱者于五阴之境而起贪爱以为惑也业者由心不了遂动身口而作以为业也阴即五阴谓色阴受阴想阴行阴识阴也界即十八界谓眼界色界眼识界耳界声界耳识界鼻界香界鼻识界舌界味界舌识界身界触界身识界意界法界意识界也入即十二入谓眼入耳入鼻入舌入身入意入色入声入香入味入触入法入也)。

　　二种有漏因果(出大涅槃经)

　　【一有漏因】漏即漏落生死也因者对果而言谓众生由烦恼结业为因而招三界生死苦果是则烦恼结业名有漏因即集谛也(三界者欲界色界无色界也)。

　　【二有漏果】果即果报之义谓众生由有漏惑业为因而感生死之果名有漏果即苦谛也。

　　二杀(出梵网经)

　　【一故杀】故杀者谓作意故伤物命也。

　　【二误杀】误杀者谓不作意误伤物命也。

　　二杀(出梵网经)

　　【一自杀】谓无慈悲之心于诸物命辄自杀𡧱是名自杀。

　　【二教他杀】谓无慈悲之心既自杀生亦教他人杀生是名教他杀。

　　二报(出华严经䟽)

　　【一依报】依报亦名依果即世界国土也谓诸众生各各随其果报之身依之而住故名依报。

　　【二正报】正报亦名正果即五阴之身也谓诸众生随其所作善恶之业各各感得此身正受其报故名正报(五阴者色阴受阴想阴行阴识阴也)。

　　二种杀生报(出法苑珠林)

　　【一短命】短命者谓因前世伤𡧱物命令其不得以尽天年故感今生自身亦短命也。

　　【二多病】多病者谓因前世恼𡧱众生令其不得自在故感今生自身亦多疾病也。

　　二种偷盗报(出法苑珠林)

　　【一贫穷】贫穷者谓因前世盗他财物令彼空乏故感今生自亦贫穷也。

　　【二不得自在】不得自在者谓因前世劫夺他财而令他人不得自在故感今生虽有财物而属五家不得自在受用也(五家者水火盗贼恶子宫家也)。

　　二种[婬-壬+(工/山)]报(出法苑珠林)

　　【一妇不贞洁】妇不贞洁者谓因前世犯他妻妾邪行秽污故感今生妇不贞良端洁也。

　　【二得不顺意眷属】得不顺意眷属者谓因前世邪[婬-壬+(工/山)]夺人所宠令不如意故感今生眷属常不顺意也。

　　二种妄语报(出法苑珠林)

　　【一多被诽谤】多被诽谤者谓因前世不务诚实妄语无信故感今生多被他人诽谤也。

　　【二为人所诳】为人所诳者谓因前世专以妄语欺诳于人故感今生为人之所诳惑也。

　　二种两舌报(出法苑珠林)

　　谓向彼说此向此说彼斗构是非离间和合致令乖分故名两舌。

　　【一得弊恶眷属】得弊恶眷属者谓因前世两舌使人朋俦分离乖间皆生怨恶故感今生得弊恶眷属也。

　　【二得不和眷属】得不和眷属者谓因前世两舌离间人之亲爱使不和合故感今生得不和眷属也。

　　二种恶骂报(出法苑珠林)

　　【一常闻恶音】常闻恶音者谓因前世口无禁忌发言粗恶令不忍闻故感今生常闻秽恶之音也。

　　【二恒有诤讼】恒有诤讼者谓因前世恃力怙势好诤健讼恶逆无德故感今生常致诤讼而不和也。

　　二种邪见报(出法苑珠林)

　　【一生邪见家】生邪见家者谓因前世邪僻覆心起诸妄见故感今世不具正信之心而生邪见之家也。

　　【二其心謟曲】其心謟曲者谓因前世邪见心不正直故感今生心常謟曲也。

　　二种无义语报(出法苑珠林)

　　【一人不信受】人不信受者谓因前世语言无义即是虚妄故感今生虽有言说人亦不信受也。

　　【二不能明了】不能明了者谓因前世语言无义皆因暗昧故感今生有所言说而亦不明了也。

　　二种贪报(出法苑珠林)

　　【一多欲】多欲者谓因前世纵恣贪欲心无止息故感今生业习不忘倍复增胜而生贪着也。

　　【二无厌】无厌者谓因前世贪求不已展转驰逐故感今生业习不忘欲心转盛用之无度求之无厌也。

　　二种瞋报(出法苑珠林)

　　【一常为他人求其长短】常为他人求其长短者谓因前世不能容物稍不如意即兴嗔恨故感今生被人伺求长短动辄得咎也。

　　【二常为众人之所恼𡧱】常为众人之所恼𡧱者谓因前世瞋恼众人令不安隐故感今生常被多人之所恼害也。

　　世界二义(出楞严经)

　　【一世迁流义】世迁流者谓过去现在未来三世迁流也只如昨日是过去今日是现在明日是未来如此迁移流动无有间歇也。

　　【二界方位义】界方位者谓东西南北东南西南东北西北上下十方各有定位不相混乱也。

　　二世间(出翻译名义)

　　世即隔别之义间即间差之义故名世间。

　　【一众生世间】谓一切有情众生皆假五阴和合众共而生名为众生又复各各差别不同故名众生世间(五阴者色阴受阴想阴行阴识阴也)。

　　【二器世间】谓一切无情世界皆假山河大地而成有侧有仰名之为器又复各各差别不同故名器世间。

　　二种世间清净(出无量寿经论)

　　论云若人一心专念阿弥陀佛毕竟得生安乐国土成就种种功德庄严获此二种世间清净(梵语阿弥陀华言无量寿)。

　　【一器世间清净】谓世界如器隔别名世间差名间故名器世间谓彼安养国土广大无边如太虚空清净光明如日月轮具足珍宝庄严是名器世间清净。

　　【二众生世间清净】谓所化众生隔别间差故名众生世间谓彼阿弥陀佛于一佛土身不动摇于一切时放大光明悉能遍至十方世界教化众生令其如实修行离诸染着皆愿往生我国是名众生世间清净。

　　二土(出宗镜录)

　　【一性土】谓法性之理非秽非净非广非狭犹如虚空遍一切处是名性土。

　　【二相土】谓随诸众生心量所现或净或秽或广或狭是以菩萨所见无诸坑坎众宝庄严众生所见荆𣗥瓦砾秽恶充满是名相土。

　　二土(出华严经随䟽演义钞)

　　【一净土】谓其地纯以金刚所成众宝间错种种庄严皆悉殊胜即华藏世界西方安养等世界也以其无有四趣五浊等秽恶是名净土(四趣者修罗趣饿鬼趣畜生趣地狱趣也五浊者劫浊见浊烦恼浊众生浊命浊也)。

　　【二秽土】谓其地坑坎堆𢍀秽恶充满即娑婆世界也以其有四趣五浊等秽恶是名秽土(梵语娑婆华言能忍谓其土之人堪能忍受众苦也)。

　　二种流(出涅槃经)

　　【一顺流】流即生死流也盖六道众生顺从生死之流唯务趣下而不知返所谓顺生死流逆涅槃道也(六道者天道人道阿修罗道饿鬼道畜生道地狱道也)。

　　【二逆流】谓初果湏陀洹依戒定慧精勤修习则能断三界见惑出离四趣生死而证真空涅槃所谓逆生死流顺涅槃道也(梵语湏陀洹华言逆流亦曰入流三界者欲界色界无色界也四趣者修罗趣饿鬼趣畜生趣地狱趣也)。

　　二身(出唯识论)

　　【一分假身】分即分限假即形假谓三界内六道众生所受之身支形分段长短臣细各各不同是名分段身(三界者欲界色界无色界也六道者天道人道阿修罗道饿鬼道畜生道地狱道也)。

　　【二变易身】变即转变易即改易谓二乘等虽出三界尚受方便等土法性之身因移果易是名变易身(二乘者声闻乘缘觉乘也)。

　　二种色(出宗镜录)

　　【一内色】内色者谓眼识乃至意识是名内色又眼耳鼻舌身意名内色以其属内身故。

　　【二外色】外色者谓眼根乃至身根是名外色又色声香味触五尘名外色以其属外境故。

　　二种色(出大智度论)

　　【一净色】谓清净美妙之色能生贪欲损坏道业故修道之人宜当远离也。

　　【二不净色】谓不净丑恶之色能生憎恶障蔽道业故修道之人亦宜远离也。

　　二种色(出宗镜录)

　　【一显色】谓青黄赤白光影明暗云烟尘雾等显然可见是名显色。

　　【二形色】谓长短方圆粗细高下正不正等形相可见是名形色。

　　二食(出天台四教仪集注)

　　【一正命食】谓出家之人常乞食自资色身清净活命是名正命食。

　　【二邪命食】谓出家之人不依正命而食则有五种一为利养故现奇特相二为利养故自说功德三卜相吉㐫为人说法四高声现威令人畏敬五说所得供养以动人心是名邪命食。

　　二种存济(出阿毗达磨论)

　　存即存活济即救济谓以饮食存济其生也。

　　【一有罪存济】谓有一等之人矫妄诡诈而求饮食如是得饮食已欢喜受用贪爱不舍不见生死过患不知出离之法是名有罪存济。

　　【二无罪存济】谓非如前人矫妄诡诈而求饮食但以正道而乞饮食得饮食已如法受用不贪不爱不着能见生死过患善知出离之法是名无罪存济。

　　二求(出成实论)

　　【一得求】谓诸众生欲得诸乐随意求取虽经险难不以为苦如海吞流心无厌足是名得求。

　　【二命求】谓诸众生取乐生爱不能如实观察乐是苦因反求长命受此诸乐是名命求。

　　二种数(出华严经䟽)

　　【一数量数】数量数者即一多之数量也谓由一多之数而能安立一切诸法也。

　　【二色心有为数】色即色身心即所起之心皆有生灭名曰有为此色心二法别而言之则有五阴十二入十八界等数目不同故名色心有为数(五阴者色阴受阴想阴行阴识阴也十二入者眼入耳入鼻入舌入身入意入色入声入香入味入触入法入也十八界者眼界色界眼识界耳界声界耳识界鼻界香界鼻识界舌界味界舌识界身界触界身识界意界法界意识界也)。

　　二种灭(出显扬圣教论)

　　【一暂时灭】谓如来出世逗机设教化导众生大小乘人皆得解脱机缘既尽更无可化如来即便入灭然如来法身之体如如不动实未尝灭是名暂时灭。

　　【二究竟灭】谓如来妙觉圆明一切烦恼悉已断灭净尽无余更不复生是名究竟灭。

　　二边(出摄大乘论释)

　　【一增益边】谓因缘所生之法若分别推求本无自性众生不了执之为有是名增益边(因缘所生法者谓六根为因六尘为缘根尘相对中间一念心起即是所生法也)。

　　【二损减边】谓因缘所生之法若分别定无即是损减实有成就之性是名损减边。

　　二边(出中论)

　　【一有边】边即边际谓世间一切事物必假众缘具足和合而生皆无自性虽无自性不得言无故名有边。

　　【二无边】谓世间一切事物既假众缘具足和合而生本无自性若无自性则一切法皆空不得言有故名无边。

　　二时(出大智度论)

　　【一迦罗时】梵语迦罗华言实时谓佛于律中诫诸弟子听时食遮非时食实有其时故名实时论云毗尼结戒是世界中实非第一义中实是也(梵语毗尼华言善治)。

　　【二三摩耶时】梵语三摩耶华言假时亦名短时长时论中广约三世无相时法无实故名假时亦名短时长时者谓不同外道定执盖是假设长短而无其实故若短若长悉名三摩耶(三世者过去未来现在也)。

　　大明三藏法数卷第四
永乐北藏第 181 册 No. 1615 大明三藏法数(第1卷-第13卷)


　　大明三藏法数卷第五　　　　　　昆七

　　上天竺前住持沙门一如等奉　来集注

　　三佛身(出宗镜录)

　　【一自性身】谓诸如来具无边际真常功德是一切法平等实性即此自性亦名法身是名自性身。

　　【二受用身】受用身有二种一者自受用身谓诸如来修习无量福慧所起无边真实功德恒自受用广大法乐也二者他受用身谓诸如来由平等智示现微妙净功德身居纯净土为住十地诸菩萨众现大神通转正法轮令彼受用大乘法乐也(十地者欢喜地离垢地发光地焰慧地难胜地现前地远行地不动地善慧地法云地也)。

　　【三变化身】谓诸如来以不思议神力变现无量随类化身居净秽土为未登地诸菩萨众及二乘等称其机宜现通说法令其各得诸利乐事是名变化身(二乘者声闻乘缘觉乘也)。

　　三身(出金光明经玄义)

　　身即聚集之义谓聚集诸法而成身也所谓理法聚名法身智法聚名报身功德法聚名应身(理法聚名法身者谓聚集法性之法而成此身也智法聚名报身者智即能契法性之智智与法性相合而成此身也功德法聚名应身者由智契理聚集一切功德之法起用化他随机应现而成此身也)。

　　【一法身】谓始从初住显出法性之理乃至妙觉极果理聚方圆是名法身(初住者即十住位中初之一住也妙觉者自觉觉他觉行圆满不可思议故名妙觉理聚方圆者妙觉所证法性之理方始圆满也)。

　　【二报身】谓始从初住终至妙觉极果智聚方圆由智契理报得此身故云报身。

　　【三应身】谓始从初住终至妙觉极果功德法聚方圆故能随机应现说种种法度诸众生故名应身。

　　三身遍相(出华严经随䟽演义钞)

　　【一法身如虚空遍】谓法性之身本体周遍如太虚空无有障碍诸佛众生平等具足故名法身如虚空遍。

　　【二智身如日光遍】智身即自报之身也谓究竟始觉之智能遍破无明之暗显发本有真身譬如日光无幽不烛故名智身如日光遍。

　　【三色身如日影遍】色身即应身也谓究竟始觉之智契于本觉法身之理则能从体起用遍应众机譬如日光之影不择高下随处映现故名色身如日影遍。

　　三身华梵(亦名三如来出法华文句)

　　【一法身毗卢遮那如来】法名可轨诸佛轨之而得成佛以法为身故名法身梵语毗卢遮那华言遍一切处以真如平等性相常然身土无碍故也如来者金刚经云无所从来亦无所去故名如来是也。

　　【二报身卢舍那如来】修因感报名之为报然有自报他报之别自报即理智如如他报即相好无尽是名报身梵语卢舍那华言净满谓诸惑净尽众德悉圆又云光明遍照谓内以智光照真法界(即自报身也)外以身光照应大机(即他报身也)如来者转法轮论云第一义谛名如正觉名来是也(第一义谛者谓中道之理无二无别也)。

　　【三应身释迦牟尼如来】智与体𡨋能起大用随机普现说法利生故名应身梵语释迦牟尼华言能仁寂默寂默故不住生死能仁故不住涅槃如来者成实论云乘如实道来成正觉是也(智与体𡨋者谓自报之智与法身之体𡨋合也梵语涅槃华言灭度)。

　　三身寿量(出法华经文句)

　　【一法身寿量】法身者师轨法性还以法性为身此身非色质亦非心智强指法性为法身耳言寿量者此非报得命根亦非连持之寿强指不迁不变名之为寿此寿非长量亦非短量经云亦无在世及灭度者非实非虚非如非异等是也。

　　【二报身寿量】报身者以如如智契如如境以境发智以智照境境智𡨋合即是报身言寿量者境既无量无边常住不灭智亦如是即此智慧名为寿命经云我智力如是久修业所得慧光照无量寿命无数劫是也(如如者境如即如智智如即如境盖言境智不二也)。

　　【三应身寿量】应身者应同万物为身也言寿量者应同连持为寿应同长短为量也智与体𡨋能起大用经云随所应度处处自说名字不同年纪大小等是也。

　　佛化身三(出观佛三昧海经)

　　【一大化身千丈】大化身千丈者谓如来为应十地已前等诸菩萨演说妙法令其进修向于佛果故化现千丈之身也(十地者欢喜地离垢地发光地焰慧地难胜地现前地远行地不动地善慧地法云地也)。

　　【二小化身丈六】小化身丈六者谓如来为应二乘凡夫之人说于四谛等法令其舍妄归真而得开悟故化现丈六之身也(二乘者声闻乘缘觉乘也四谛者苦谛集谛灭谛道谛也)。

　　【三随类不定】随类不定者谓如来誓愿弘深慈悲普覆随诸种类有感即应或现大身满虚空中或现小身丈六八尺等也。

　　三觉(出翻译名义)

　　觉有三义谓自觉觉他觉行圆满也唯妙觉果佛具足三觉故华严经云奇㢤大导师自觉能觉他是也。

　　【一自觉】谓觉知过去未来现在三世一切诸法常无常等悟性真空了惑虚妄功成妙智道证圆觉故名自觉。

　　【二觉他】谓运无缘慈度诸众生皆令离生死苦得涅槃乐故名觉他(梵语涅槃华言灭度)。

　　【三觉行圆满】谓三惑净尽众德悉备位登妙觉行满果圆故名觉行圆满(三惑者见思惑尘沙惑无明惑也)。

　　三种常(出佛地论)

　　【一本性常】本性常者即法身也谓法身本性常住无生无灭也。

　　【二不断常】不断常者即报身也谓报身常依法身无间断也。

　　【三相续常】相续常者即应身也亦名变化身谓应身于十方世界没已复现化无穷尽也。

　　三种神变(出大宝积经)

　　神即神通变即变化也。

　　【一说法神变】谓如来无碍大智知诸众生善恶业因及善恶果报或以声闻缘觉之法及以大乘之法而得解脱如是知已则现一切神变而为说法是名说法神变。

　　【二教诫神变】教即教诲诫即警诫谓如来教诸弟子是应作是不应作是应信是不应信是应亲近是不应亲近是法杂染是法清净行如是道得声闻乘行如是道得缘觉乘行如是道成就大乘现诸神变而为教诫是名教诫神变。

　　【三神通神变】谓如来为调伏憍慢众生故或现一身而作多身或现多身而作一身山崖石壁出入无碍身上出火身下出水身下出火身上出水入地如水履水如地等现诸神变调伏众生是名神通神变。

　　三佛土(出华严经䟽)

　　【一法性土】法性土者即法身如来所依之土乃理土也谓以本识如来藏身为所依持恒顿变现外诸器界则法性土通为诸土之体也(器界者世界如器故也)。

　　【二受用土】受用土者即报身如来受用之土也受用有二一者若以相应净识所修自利行满从初成佛尽未来际相续变为纯净佛土周圆无际众宝庄严是名自受用土二者若以大慈悲力所修化他行满随十地菩萨所宜变成净土或大或小或胜或劣等是也(十地者欢喜地离垢地发光地焰慧地难胜地现前地远行地不动地善慧地法云地也)。

　　【三变化土】变化土者即应身如来变化之土也谓佛以不思议神力随诸众生善恶之业变现净秽之土方便设化是也。

　　佛行离地三意(出华严经随䟽演义钞并佛说处处经)

　　【一地有䖝】谓一切地上皆有诸䖝或伏或走佛以护生之心恐伤其命故行时足不至地钞云世尊履地去地四指是也。

　　【二地有生草】谓一切地上有草依之生长佛欲全其生意故行时足不至地也。

　　【三现神通力】谓佛现神通之力飞行自在履空如地故行时足不至地也。

　　如来乞食三意(出法集经)

　　【一不贪珍味美恶均等】谓如来乞食入诸聚落随施所得不贪珍味若美若恶而无分别是名不贪珍味美恶均等。

　　【二为破我慢贵贱同游】谓如来乞食为破我慢自高于富贵贫贱等家皆无拣择是名破我慢贵贱同游。

　　【三慈悲平等大作利益】谓如来无有饥渴羸损瘦乏等苦为众生故以平等慈悲现行乞食广作利益是名慈悲平等大作利益。

　　佛三事入城(出金刚经䟽)

　　【一为女人入城】谓一切女人女子皆为父母及夫主所拘不得辄自出入思仰如来无由得见是故如来入城令彼女人皆得瞻敬观佛三昧海经云若能暂见如来相好光明除六十劫生死之罪获无量福未来生处必见弥勒(梵语弥勒华言慈氏)。

　　【二为病人入城】谓如来于病人所常兴救济之心令其离苦得乐是故入城乞食之时凡有病苦者因得瞻视令其病差发菩提心。

　　【三欲令人见相好入城】谓如来福慧庄严具足三十二相八十种好微妙难思人得瞻仰则罪灭福生是故入城令人普见(三十二相者足安平相千辐轮相手指纤长相手足柔软相手足绶网相足跟满足相足趺高好相腨如鹿王相手过膝相马阴藏相身纵广相毛孔生青色相身毛上靡相身金色相身光面各一丈相皮肤细滑相七处平满相两腋满相身如师子相身端直相肩圆满相四十齿相齿白齐密相四牙白净相颊车如师子相咽中津液得上味相广长舌相梵音深远相眼色如金精相眼睫如牛王相眉间白毫相顶肉髻成相也八十种好一指爪狭长二手足指圆三手足各等无差四手足圆满五筋脉盘结六两踝深隐七行步正直八行步威容齐整九行步安平十行步有仪十一回身顾视十二支节殊胜十三骨节交结十四膝轮圆满十五隐处妙好十六身支润滑十七身容敦肃十八身支坚固十九身支安定二十身相端严二十一身有圆光二十二腹形方正二十三脐深右旋二十四脐厚妙相二十五肌肤匀净二十六手掌充满二十七手文深长二十八唇色红润二十九面门圆满三十舌相长广三十一发声威震三十二音韵美妙三十三鼻高修直三十四诸齿方整三十五诸牙明洁三十六目广清净三十七眼相修广三十八眼睫齐整三十九双眉修长四十双眉绮靡四十一双眉高朗四十二耳厚修长四十三两耳相好四十四容仪端丽四十五额广圆满四十六身分殊胜四十七首发修长四十八首发香洁四十九首发齐整五十首发坚固五十一首发光滑五十二身分坚实五十三身体庄严五十四诸窍清净五十五身力充羙五十六身相严好五十七面轮修广五十八颜貌舒泰五十九面颜光泽六十身支严净六十一毛孔出香六十二面门出香六十三首相妙好六十四身毛纤柔六十五法音圆辩六十六顶相高妙六十七指网分明六十八行不履地六十九神力自持七十威德远震七十一音声和雅七十二观机说法七十三一音演说七十四次第说法七十五等观有情七十六先观后作七十七相好具足七十八顶骨坚实七十九颜容奇妙八十胸臆妙好)。

　　佛三不能(出景德传灯录)

　　【一不能免定业】不能免定业者谓佛能空一切相断一切众生之恶而不能自免定业也(定业者决定之业即木枪马麦等报是也)。

　　【二不能度无缘】不能度无缘者谓佛能化导一切众生而不能度无缘之人也。

　　【三不能尽生界】不能尽生界者谓佛能度世间一切众生而不能令众生界尽也。

　　三种奇特事(出过去现在因果经)

　　【一神通奇特】谓佛世尊妙应群机现大神变不可思议使一切众生及诸邪魔外道咸归正化是为神通奇特。

　　【二慧心奇特】谓佛之智慧心光湛寂照了一切诸法成就一切种智是为慧心奇特。

　　【三摄受奇特】谓佛善知众生诸根利钝随机摄受开导教化令彼咸闻法要进修妙行出离生死是为摄受奇特。

　　佛三语(出华严经随䟽演义钞)

　　【一随自意语】谓佛随顺自意说自所证一实等法故名随自意语。

　　【二随他意语】谓佛一向随顺他机之意说于方便之法导引众生故名随他意语。

　　【三随自他意语】谓佛为众生说法半随自证之意半随他机之意名随自他意语。

　　三处不转法轮

　　【一我慢高山】谓外道之人多起邪见我慢贡高如山峻耸虽闻正法非惟不信复有谤法之过招其恶报是故不为转法轮也。

　　【二五欲淤泥】谓诸凡夫贪着色声香味触五欲之境沉溺污秽如在淤泥自非身心清净则不能受法是故不为转法轮也。

　　【三邪见稠林】谓外道凡夫执种种见有如稠林茂密而于正法不能信受是故不为转法轮也。

　　三轮(出金光明经文句)

　　轮即车轮有摧碾之用以譬如来身业现通口业说法意业鉴机而能摧碾众生烦恼惑业是故名为三轮也。

　　【一身轮】身轮亦名神通轮谓佛说法必先现神通警动众生机情令生正信也。

　　【二口轮】口轮亦名正教轮谓佛所说之法无不为令众生翻邪归正依教修行也。

　　【三意轮】意轮亦名记心轮谓佛说法先以意轮鉴知众生根器利钝随宜演说无有差谬也。

　　佛三密(出大智度论)

　　密即秘密谓如来身口意三业或现通或说法或思惟皆非诸菩萨等之所思议故名三密。

　　【一身密】谓如来处大会中众见佛身或黄金色或白银色或杂宝色或长丈六或长一里十里乃至现大神变皆不可思议故名身密。

　　【二语密】语密即口密也谓佛说法之时或一里外闻佛音声或十里或百千万里外闻佛音声又一会中或闻说布施或闻说持戒等各各随心所闻皆不可思议故名语密。

　　【三意密】谓佛常处寂定凡所思惟观察皆不可思议故名意密。

　　住持三宝(出华严经随䟽演义钞并三宝章)

　　【一泥龛塑像为佛宝】泥龛塑像者佛灭度后以泥木雕塑为像住世不绝是为佛宝也。

　　【二黄卷赤轴为法宝】黄卷赤轴者即今大藏经卷是也以其住世不灭是为法宝也。

　　【三剃发染衣为僧宝】剃发染衣者谓剃除须发着染色衣即世间之僧以能流通佛法是为僧宝也。

　　同体三宝(出华严经随䟽演义钞并三宝章)

　　谓佛法僧名虽有三体性是一故名同体三宝。

　　【一佛宝】佛梵语具云佛陀华言觉谓性体灵觉照了诸法非空非有是名佛宝。

　　【二法宝】法即轨持之义谓法性寂灭而恒沙性德皆可轨持是名法宝。

　　【三僧宝】僧梵语具云僧伽华言和合众谓恒沙妙德性相不二理事和合是名僧宝。

　　别相三宝(亦名别体三宝出释氏要览)

　　谓佛法僧各各相别不同故名别相三宝。

　　【一佛宝】谓佛初于菩提𣗳下成道但示丈六之身及说华严经时现为卢舍那尊特之身是为佛宝(梵语菩提华言道梵语卢舍那华言净满)。

　　【二法宝】谓五时所说大乘小乘经律论藏是为法宝(五时者华严时鹿苑时方等时般若时法华涅槃时也)。

　　【三僧宝】谓禀佛教法修因得果即声闻缘觉菩萨是为僧宝(声闻因闻佛声教而得悟道缘觉因观十二因缘而得觉悟菩萨梵语菩提萨埵华言觉有情)。

　　别相三宝(出华严随䟽演义钞并三宝章)

　　别相者谓三宝中名相各各不同故云别相三宝也。

　　【一佛宝】谓佛具十身名相差别不同故名佛别相也(十身者菩提身愿身化身力持身相好庄严身威势身意生身福德身法身智身也)。

　　【二法宝】谓佛说一大藏典具教法理法行法果法名相不同故名法别相也(教即经教理即性理行即行业果即果位也)。

　　【三僧宝】谓文殊普贤诸大菩萨乃至三贤十圣各各修证地位不同故名僧别相也(三贤者十住十行十回向诸位菩萨也十圣者十地菩萨也)。

　　大乘三宝(出华严经䟽钞并三宝章)

　　三宝者谓佛法僧可尊可贵名之为宝。

　　【一大乘佛宝】佛梵语具云佛陀华言觉谓自觉觉他觉行圆满具足三身十身能现无边相好是名大乘佛宝(三身者法身报身应身也十身者菩提身愿身化身力持身相好庄严身威势身意生身福德身法身智身也)。

　　【二大乘法宝】法即轨则之义谓如来所说中道实相及人法二空之理乃至无量胜妙法门能令众生轨则此法而成正觉是名大乘法宝。

　　【三大乘僧宝】梵语僧伽华言和合众谓十住十行十回向十地等菩萨不著有无二边而与中道之理和合是名大乘僧宝(十住者发心住治地住修行住生贵住方便具足住正心住不退住童真住法王子住灌顶住也十行者欢喜行饶益行无嗔恨行无尽行离痴乱行善现行无著行尊重行善法行真实行也十回向者救一切众生离众生相回向不坏回向等一切佛回向至一切处回向无尽功德藏回向随顺平等善根回向随顺等观一切众生回向真如相回向无缚解脱回向法界无量回向也十地者欢喜地离垢地发光地焰慧地难胜地现前地远行地不动地善慧地法云地也)。

　　小乘三宝(出华严三宝章)

　　【一小乘佛宝】谓如来隐其无量功德庄严之身示现丈六紫金之相以应声闻缘觉人天等机是名小乘佛宝。

　　【二小乘法宝】谓阿含等经为声闻说四谛教为缘觉说十二因缘教令其依之而修超凡入圣是名小乘法宝(梵语阿含华言无比法四谛者苦谛集谛灭谛道谛也十二因缘者一无明二行三识四名色五六入六触七受八爱九取十有十一生十二老死也)。

　　【三小乘僧宝】谓依四谛十二因缘而修断见思惑证真空理而成声闻四果四向及缘觉之僧是名小乘僧宝(见思惑者意根对法尘而起分别曰见惑眼耳鼻舌身贪爱色声香味触曰思惑四果者一湏陁洹华言入流二斯陀含华言一来三阿那含华言不来四阿罗汉华言无生四向者一湏陀洹向二斯陀含向三阿那含向四阿罗汉向向者谓未入此果而将向入也)。

　　华严三圣(出翻译名义)

　　【一毗卢遮那佛】梵语毗卢遮那华言遍一切处谓烦恼体净众德悉备身土相称遍一切处能为色相所作依止具无边际真实功德是一切法平等实性即此自性亦名法身佛梵语具云佛陀华言觉谓理性之体本来觉了也。

　　【二普贤菩萨】普贤者谓其居伏道之顶体性周遍曰普断道之后邻于极圣曰贤菩萨者梵语具云菩提萨埵华言觉有情谓觉悟一切有情众生也(伏道者伏即潜伏之义谓普贤能伏初起微细无明居等觉位在众菩萨之首故云伏道之顶断道者谓断初起微细无明惑也邻者近也极圣者佛也)。

　　【三文殊师利】梵语文殊师利华言妙德谓明见佛性具足法身般若解脱三德不可思议故名妙德也。

　　三种大师(出本事经)

　　【一如来】谓诸如来出现世间阐扬大法化诸众生出离生死令得无量义利安乐是为众生之师范也。

　　【二阿罗汉】梵语阿罗汉华言无学谓阿罗汉诸漏已尽梵行具足出现世间开示四谛令诸众生脱离生死皆得无量义利安乐是为众生之师范也(四谛者苦谛集谛灭谛道谛也)。

　　【三有学弟子】有学者烦恼未尽有法可学也谓初果湏陁洹二果斯陁含三果阿那含精修梵行具足多闻于诸经典善知法义出现世间开示四谛令诸众生出离生死皆得无量义利安乐是为众生之师范也(梵语湏陁洹华言入流梵语斯陁含华言一来梵语阿那含华言不来)。

　　三藏(出翻译名义)

　　三藏者谓经律论各各含藏一切文理故皆名藏。

　　【一修多罗藏】梵语修多罗华言契经契合也谓上契诸佛之理下契众生之机故名契经也。

　　【二毗柰耶藏】梵语毗柰耶华言律又云善治谓能治众生之恶如世法律则能断决重轻之罪故名律也。

　　【三阿毗达磨藏】梵语阿毗达磨亦名阿毗昙华言论论者论议也瑜伽论云问答决择诸法性相故名论也(梵语瑜伽华言相应)。

　　大乘三藏(出华严经䟽演义钞)

　　藏即含藏之义也谓经律论三各含文理故名三藏。

　　【一大乘经藏】经法也常也谓华严等诸大乘经唯谈法界中道之理诠示大乘菩萨修行证果之法是名大乘经藏。

　　【二大乘律藏】律即法也谓梵网等经唯制大乘菩萨所持之戒是名大乘律藏。

　　【三大乘论藏】论即论议谓起信等论唯决择诠辩大乘菩萨修证之法是名大乘论藏。

　　小乘三藏(出天台四教仪集注)

　　【一小乘经藏】谓阿含等经唯谈真空寂灭之理诠示声闻缘觉修行证果之法是名小乘经藏(梵语阿含华言无比法)。

　　【二小乘律藏】谓四分等律唯制小乘之人即声闻缘觉所持之戒是名小乘律藏(四分者一比丘法二比丘尼法三受戒法四灭诤法也)。

　　【三小乘论藏】谓俱舍等论唯决择诠辩小乘声闻缘觉修证之法是名小乘论藏(梵语俱舍华言藏谓有包含摄持之义也)。

　　三如来藏(出圆觉经略䟽)

　　如来者即理性如来也因中说果故名如来藏者含藏之义谓含藏一切善恶法也的指其体即第八识名如来藏也(第八识者藏识也)。

　　【一隐覆藏】谓诸众生本有真如法身之理在第八识中为无明烦恼之所隐覆而不能见故名隐覆藏。

　　【二含摄藏】谓第八识为染净之所依止以能含藏一切善恶种子故名含摄藏。

　　【三出生藏】谓第八识为染净之本遇缘熏习则能出生世间出世间有情无情等法故名出生藏。

　　三藏诠三学(出四教义)

　　三藏经律论也三学戒定慧也三藏诠三学者诠具也谓三藏具说三学之事理也。

　　【一经诠定学】谓阿含等经所明皆是安心之法依此摄心即不散乱又佛凡说经必先入定故云经诠定学(梵语阿含华言无比法)。

　　【二律诠戒学】谓毗尼律藏因事制戒专用防止身口恶法又戒是所诠之行律是能诠之教故云律诠戒学(梵语毗尼华言善治又言灭)。

　　【三论诠慧学】谓阿毗昙等论决择辩论一切法义皆以智慧分别故云论诠慧学(梵语阿毗昙华言无比法)。

　　三经通别(出法华玄义)

　　如来一代所说诸经之内无不具此教行理三无不以别而契于通以通而应于别通则通于诸经别则别有所以故教有通别依教明行行有通别从行显理理有通别也。

　　【一教经通别】教即圣人对机所说一切言教也夫教本应机机宜不同部部别异故名教别诸部虽异通是佛说故名教通所谓从缘故教别从说故教通也(部部者经教部类也)。

　　【二行经通别】行即依教修行亦进趣之义也泥洹真法宝众生以种种门入教既为门不同行则所入亦异所入之门虽异所契之理则同所谓从能契故行别从所契故行通也(梵语泥洹亦云涅槃华言灭度)。

　　【三理经通别】理即一切言教所诠之义理也理则不二名字非一故智论云般若是一法佛说种种名如或言实相或言法界等名异故别理一故通所谓理从名故别名从理故通也。

　　法华三周(出法华经玄义)

　　法华三周者谓佛说法华经因声闻之人根有利钝悟有前后故有三周不同焉周者周足之义也。

　　【一法说周】法说周者佛为上根之人作三乘一乘说开三乘之权显一乘之实即方便品中所谈是也(三乘者声闻乘缘觉乘菩萨乘也)。

　　【二譬喻周】譬喻周者佛为中根之人于上法说周中不悟更作三车一车说初许三车是施权后等赐大车是显实即譬喻品中所谈是也(三车者羊车鹿车牛车也)。

　　【三宿世因缘周】宿世因缘周者佛为下根之人于上法譬二周之中不能解了遂说宿世曾于大通智胜佛时同下一乘之种令其得悟即化城喻品中所谈是也。

　　莲华三喻(出法华玄义)

　　莲华三喻者良以妙法难解假喻易彰莲华则华果同时妙法则权实一体故取莲华以喻权实之法也。

　　【一为莲故花】为莲故花有二喻一喻为实施权谓莲以喻实花以喻权盖譬如来为一乘之实而施三乘之权故经云虽示种种道其实为佛乘是也二喻从本垂迹谓莲以喻本花以喻迹盖譬如来从久成佛之本而施今日设化之迹故经云我实成佛以来久远若斯但教化众生作如是说我少出家得三菩提是也(三乘者菩萨乘缘觉乘声闻乘也梵语三菩提华言正道)。

　　【二花开莲现】花开莲现亦有二喻一喻开权显实谓华开喻开权莲现喻显实盖譬如来开三乘之权而显一乘之实故经云开方便门示真实相是也二喻开迹显本谓花开喻开迹莲现喻显本盖譬如来开今日近成之迹而显久远成佛之本故经云一切世间皆谓我今始得道我实成佛以来无量无边那由他劫是也(梵语那由他华言万亿)。

　　【三花落莲成】花落莲成亦有二喻一喻废权立实谓华落喻废权莲成喻立实盖譬如来废弃三乘之权而建立一乘之实故经云正直舍方便但说无上道是也二喻废迹立本谓华落喻废迹莲成喻立本盖譬如来废今日近成之迹而立久远成佛之本故经云诸佛如来法皆如是为度众生皆实不虚是也。

　　三分科经(出法华经文句)

　　三分者分即分限谓诸经中皆有序分正宗分流通分也始自晋道安法师判节诸经皆具三分尔后亲光论自西天传至此土果有三分之说是故诸经皆以三分而科节也(亲光论者谓亲光菩萨所造之论也)。

　　【一序分】序即序述亦次序也有通序别序通序者谓如是我闻一时佛在某处与某大众俱此是通序以一切经初同有此序故名通也别序者盖佛说经必有由致如楞严经由阿难遭摩登伽幻术之缘佛因提奖阿难及摩登伽归来佛所故说是经是名别序而言别者以诸经所说各有缘起不同故名别也虽分通别总名序分。

　　【二正宗分】宗即主也亦要也盖佛说经必以正说为主又正明一经要义故也如楞严经第一卷从阿难见佛顶礼悲泣下征心辨见分别真妄会万法归如来藏乃至说咒立坛远离魔事令阿难大众除惑证道至第十卷重研五阴知有涅槃不恋三界等此是一经正说故名正宗分(五阴者色阴受阴想阴行阴识阴也三界者欲界色界无色界也)。

　　【三流通分】流则不滞通则不壅谓正说既陈务传后世利益众生用使正法之源流通而不壅也如楞严经自阿难若复有人遍满十方所有虚空盈满七宝持以奉上微尘诸佛至作礼而去此乃较量持经福胜劝赞读诵流传无尽故名流通分(七宝者金银琉璃玻璃砗磲码瑙赤真珠也)。

　　亲光三分科经(出佛地论)

　　谓亲光菩萨造论释佛地经科分三分也。

　　【一教起因缘分】谓如来说教必有发起因缘此佛地经佛告妙生菩萨有五种法摄大觉地而说是经即教起因缘分(五种法者一清净法界智二大圆镜智三平等性智四妙观察智五成所作智也)。

　　【二圣教所说分】谓因缘分后正显圣教所说法门此佛地经从妙生当知下至令入圣教成熟解脱即圣教所说分。

　　【三依教奉行分】谓闻圣教所说时众信受奉行此佛地经从薄伽梵说是经已至经尽文即依教奉行分。

　　三善(出法华文句)

　　法华经云初中后善盖言圆顿教中序正流通三分理致圆备故皆称善(三分者一序分谓序述一经之由二正宗分谓正说一经之旨三流通分谓流传此经使后世通行也)。

　　【一初善】初善者序分居初故名初善如经序品为序分是也。

　　【二中善】中善者正说分居中故名中善如经方便品至分别功德品十九行偈为正说分是也。

　　【三后善】后善者流通分居后故名后善如经分别功德品十九行偈后至经尽为流通分是也。

　　三轨弘经(出法华经并法华文句)

　　三轨弘经者弘传经教必湏具此三轨轨即轨范亦轨则也盖言弘经者当以慈悲忍辱法空三法为之范则故法华文句云利物以慈悲为首涉有以忍辱为基说法以亡我为本能行三法庶可自利而利他也。

　　【一慈悲室】谓弘经之人当湏具大慈悲覆护一切众生以大慈故则能与众生之乐以大悲故则能㧞众生之苦慈悲覆物喻之如室故经云大慈悲为室也。

　　【二忍辱衣】谓弘经之人当行忍辱之行遮蔽一切众生恶障及烦恼等丑喻之如衣故经云柔和忍辱衣也。

　　【三法空座】谓弘经之人当了一切法空亦无我为能说若安心于空方能安他安他安已喻之如座故经云诸法空为座也。

　　三涅槃(出金光明经玄义)

　　梵语涅槃华言灭度又云不生不灭。

　　【一性净涅槃】谓诸法实相之理不可染不可净不染即不生不净即不灭不生不灭名性净涅槃(诸法实相者十界因果之法本来离虚妄相相相皆实故名实相不可染不可净者谓实相之理惑不能染智不能净不染即不生者既无惑染岂有法生不净即不灭者既非智净岂有法灭是故名为不生不灭)。

　　【二圆净涅槃】智极故名圆惑尽故名净㨿性而言虽无染净约修而说惑智宛然智若契理惑毕竟不生智毕竟不灭不生不灭名圆净涅槃(惑智宛然者惑即所断之烦恼智即能断烦恼之智慧也)。

　　【三方便净涅槃】方便犹善巧也谓智能契理即照群机照必垂应机感即生此生非生机缘既尽应身即灭此灭非灭不生不灭名方便净涅槃(此生非生者谓机感即生心常寂灭也此灭非灭者谓缘尽即灭应用常兴也)。

　　三般若(出金光明经玄义)

　　梵语般若华言智慧此三般若体是圆常大觉也即此一觉有三种德故名三般若。

　　【一实相般若】谓本觉之体非寂非照离虚妄相名为实相即一切种智也(非寂非照者寂谓寂静照谓照明寂照皆言非者用遮二边以显中道实相之德也一切种智者谓知一切诸佛之道知一切众生之因种也)。

　　【二观照般若】谓观照之德非照而照了法无相名为观照即一切智也(非照而照者照谓照明谓理本非照因观而照以显观照之德也一切智者谓能知一切内法内名一切外法外名也)。

　　【三方便般若】方便犹善巧也谓方便之德非寂而寂善巧分别诸法名为方便即道种智也(非寂而寂者寂谓寂静以寂静故了一切法皆从因缘而生性本空寂以显方便之德也道种智者谓能用诸佛一切道法发起一切众生善种故也)。

　　三大乘(出金光明经玄义)

　　【一理乘】谓理性虚通自然荷运诸法故名理乘(荷负也运动也无法不具故名荷能至极果故名运)。

　　【二随乘】谓智随理境如盖随函随理荷运故名随乘。

　　【三得乘】得者得果得机也谓得果故自解脱得机故令他解脱故名得乘(得果者得妙觉极果得机者得所化之机众也)。

　　二菩提(出金光明经玄义)

　　梵语菩提华言道。

　　【一真性菩提】真名不伪性名不改不伪不改名为真性以此真性为道故名真性菩提。

　　【二实智菩提】谓能照真性之智称理不虚名为实智以此实智为道故名实智菩提。

　　【三方便菩提】谓善巧随机化用自在名为方便以此方便为道故名方便菩提。

　　三菩提(出出生菩提经)

　　梵语菩提华言道经云婆罗门白佛言若已发菩提心有退失否佛言发菩提心已则无退失当知有三种菩提(梵语婆罗门华言净行)。

　　【一声闻菩提】谓声闻之人发菩提心也经云若人在于声闻行中虽已自发菩提之心而不劝化众生发菩提心亦不习学大乘经义以是行故独得解脱是名声闻菩提。

　　【二缘觉菩提】谓缘觉之人发菩提心也经云若人在于缘觉行中虽已自发菩提之心而不劝化众生发菩提心亦不习学大乘经义以是行故独得解脱是名缘觉菩提。

　　【三诸佛菩提】谓诸佛于因中发菩提心也经云若人自发菩提心已复能劝诸众生发菩提心习学大乘法义自既解脱亦令众生解脱是名诸佛菩提。

　　三转法轮(出法华文句)

　　三转法轮者以苦集灭道四谛之法三番而说名为三转世间车轮则有摧碾之用佛之说法则能摧碾众生一切惑业故名转法轮也。

　　【一示转】示即指示如云此是苦此是集此是灭此是道是名示转(苦者生死逼迫之苦也集者积集烦恼惑业也道者戒定慧之道也灭者涅槃寂灭之乐也)。

　　【二劝转】劝即劝勉也如云此是苦汝应知此是集汝应断此是灭汝应证此是道汝应修是名劝转。

　　【三证转】证验也谓引己所证以验之也如云此是苦我己知不复更知此是集我已断不复更断此是灭我已证不复更证此是道我已修不复更修是名证转。

　　三法印(出法华玄义)

　　释论云诸小乘经若有无常无我涅槃三印印定其说即是佛说若无此三法印印之即是魔说如世公文得印可信故名三法印(梵语涅槃华言灭度)。

　　【一无常印】谓世间生死及一切法皆是无常众生不了于无常法中执为常想是故佛说无常破其执常之倒是名无常印。

　　【二无我印】谓世间生死及一切法皆是因缘和合而有虚假不实本无有我众生不了于一切法强立主宰执之为我是故佛说无我破其着我之倒是名无我印。

　　【三涅槃印】梵语涅槃华言灭度谓一切众生不知生死是苦而更起惑造业流转三界是故佛说涅槃之法令其出离生死之苦而得寂灭之乐是名涅槃印(三界者欲界色界无色界也)。

　　三陀罗尼(出大智度论)

　　梵语陀罗尼华言能持谓于一切善法能持令不散不失也又翻总持谓持善不失持恶不生也。

　　【一闻持陀罗尼】谓得此陀罗尼者于一切语言诸法耳之所闻皆不忘失是名闻持陀罗尼。

　　【二分别陀罗尼】谓得此陀罗尼者于一切众生一切诸法分别不错是名分别陀罗尼。

　　【三入音声陀罗尼】谓得此陀罗尼者闻一切众生恶言骂詈心不憎恨闻一切众生善言赞叹心不摇动是名入音声陀罗尼。

　　三无碍(出大宝积经)

　　【一总持无碍】谓菩萨获大总持于种种善法持令不失种种恶法持令不生故一切言语诸法分别悉知皆不忘失无所𦊱碍是为总持无碍。

　　【二辩才无碍】谓菩萨获大辩才于大小乘种种诸法随众生机纵辩宣扬悉使通达皆无疑碍是为辩才无碍。

　　【三道法无碍】谓菩萨获大智慧于大小乘一切道法及世间种种语言文字悉能通达照了无碍是为道法无碍。

　　三德(出华严经䟽)

　　【一恩德】谓如来乘大愿力救护众生犹如赤子是为恩德。

　　【二断德】断德亦名解脱谓如来断除一切烦恼惑业净尽无余是为断德。

　　【三智德】智即智慧谓如来以平等智慧照了一切诸法圆融无碍是为智德。

　　三德(出金光明经玄义)

　　法身般若解脱是为三常乐我净是为德(常即不迁不变乐即安隐寂灭我即自在无碍净即离垢无染佛以此四者为德也)。

　　【一法身德】法即轨法谓诸佛由轨法而得成佛故名法身此之法身在诸佛不增在众生不减众生迷之而成颠倒诸佛悟之而得自在迷悟虽殊体性恒一具足常乐我净是名法身德。

　　【二般若德】梵语般若华言智慧谓佛究竟始觉之智而能觉了诸法不生不灭清净无相平等无二不增不减具足常乐我净是名般若德。

　　【三解脱德】不系名解自在名脱谓佛永离一切业累之缚得大自在具足常乐我净是名解脱德。

　　翻三染成三德(出华严经随䟽演义钞)

　　翻即翻转之义三染者谓苦惑业也以其皆能染污本性不得清净故也三德者谓法身般若解脱皆具常乐我净之德名为三德(梵语般若华言智慧常乐我净者不迁不变常也离生死苦乐也自在谓之我也惑尽谓之净也)。

　　【一翻苦身成法身德】谓于生灭无常之身若能观察五蕴本空不生不灭即成法身故名翻苦身成法身德(五蕴者色蕴受蕴想蕴行蕴识蕴也)。

　　【二翻烦恼成般若德】梵语般若华言智慧谓于意根所起诸惑若能观察惑体本空自性不实于一切法无不了达即成智慧故名翻烦恼成般若德。

　　【三翻结业成解脱德】解脱即自在之义谓于身口所作诸业若能观察其性本空则无系缚之相于一切法无不自在即成解脱故名翻结业成解脱德。

　　三解脱门(出法界次第)

　　解脱即自在之义也门即能通之义谓由此三解脱门则能通至涅槃故名三解脱门(梵语涅槃华言灭度)。

　　【一空解脱门】谓观一切法皆从因缘和合而生自性本空无我我所若能如是通达则于诸法而得自在故名空解脱门(我者众生于五阴身中强立主宰名之为我我所者众生妄执五阴之身及男女资生等物皆名我所五阴者色阴受阴想阴行阴识阴也)。

　　【二无相解脱门】谓既知一切法空故观男女一异等相实不可得若能如是通达诸法无相即得自在故名无相解脱门。

　　【三无作解脱门】无作又云无愿谓若知一切法无相则于三界无所愿求若无愿求则不造作生死之业若无生死之业即无果报之苦而得自在故名无作解脱门(三界者欲界色界无色界也)。

　　三无为(出俱舍论)

　　无为者谓真空寂灭之理本无造作故名无为。

　　【一虚空无为】虚空即无碍之义谓真空之理不为惑染之所障碍故名虚空无为。

　　【二择灭无为】择即拣择灭即寂灭谓声闻之人用智拣择远离见思系缚即证寂灭真空之理是名择灭无为。

　　【三非择灭无为】谓声闻之人证果之后诸惑不复续起自然契悟寂灭真空之理不假拣择故名非择灭无为。

　　律有三名(出大藏一览并华严经䟽)

　　【一毗尼】梵语毗尼华言善治谓能治贪瞋痴等恶也又言调伏谓能调练三业制伏过非也(三业者身业口业意业也)。

　　【二尸罗】梵语尸罗华言止得谓能止恶得善也又名戒戒以防止为义以能防止身口意诸不善业故也。

　　【三波罗提木义】梵语波罗提木义华言解脱谓能远离惑业系缚而得自在也。

　　三论(各出本论)

　　【一百论】僧肇法师云佛入灭后八百余年外道纷然异端竞起邪辩逼真殆乱正道有提婆菩萨乃作斯论所以防正闲邪大明于宗极者矣论有百偈故名百论(梵语提婆华言天龙𣗳弟子也)。

　　【二中论】中论即观论也僧睿法师云论有五百偈龙𣗳菩萨之所造也以中为名者照其实也以论为称者尽其言也实非名不悟故寄中以宣之言非释不尽故假论以明之也盖因修行之人内心滞惑或生于倒见或执于偏悟故作此论折之以中道之理令二边之相即真俗之不二故名中论(二边者即空有二边也真俗者即真谛俗谛也)。

　　【三十二门论】十二门论亦龙𣗳菩萨所造也而言十二者总众枝之大数也门者开通无滞之称也论者欲以穷其源尽其理也故始自观因缘门终至观门总有十二其中所明则有无兼畅事无不尽理无不备故名十二门论(十二门因缘门有无果门缘门相门有无相门异门有无门性门因果门作门三时门生门也)。

　　三学(出翻译名义)

　　如来立教其法有三一曰戒律二曰禅定三曰智慧然非戒无以生定非定无以生慧三法相资一不可缺而皆称为学者学犹饰也器不饰则无以成羙观人不学则无以成圣德故依此而修者必证圣果也。

　　【一戒学】戒者禁戒也谓能防止身口意所作之恶业故名戒学。

　　【二定学】定者禅定也谓能摄散澄神见性悟道故名定学。

　　【三慧学】慧者智慧也谓能断除烦恼显发本性故名慧学。

　　三归依(出法界次第)

　　谓如来初成正觉因为提谓长者开受三归之戒翻邪归正以为入道根本是故三乘行者修因证果皆以此为道也华严经䟽云三宝吉祥最胜良缘有归依者能办大事生诸善根离生死苦得涅槃乐是名三归依(三乘者菩萨乘缘觉乘声闻乘也)。

　　【一归依佛】梵语佛陀华言觉自觉觉他故名佛也归者反还之义谓反邪师还事正师也依者凭也凭佛大觉得出三途及三界生死故经云归依于佛终不更归依其余外道天神也(三途者刀途血途火途也三界者欲界色界无色界也)。

　　【二归依法】法即轨则之义谓佛所说若教若理可为众生修行轨则故言法也归者反邪法还修正法也依者凭佛所说教法得出三涂及三界生死故经云归依于法者永离于杀𡧱也。

　　【三归依僧】梵语僧伽华言和合众谓出家三乘之人其心与佛所说事理之法和合故名僧也归者反外道邪行之侣归心出家三乘正行之伴也依者凭信出家正行之伴得出三涂及三界生死故经云归依于僧者永不复更归依其余外道也。

　　三三昧(出法界次第)

　　梵语三昧华言正定亦云正心行处谓众生之心从无始已来常不正直得是三昧心行正直故名三昧。

　　【一有觉有观三昧】谓初心在禅曰觉细心分别禅味曰观以空无相无作相应心入于初禅则一切觉观皆悉正直故名有觉有观三昧(空无相无作即三解脱门也)。

　　【二无觉有观三昧】谓以空无相无作相应心将入二禅之时觉知之心已亡分别禅味之念犹在一切定观皆悉正直故名无觉有观三昧。

　　【三无觉无观三昧】谓以空无相无作相应心入于二禅乃至灭受想定时觉知之心分别禅味之念俱亡故名无觉无观三昧。

　　三三昧(出成实论)

　　【一分修三昧】谓定慧二分随修一分也或修定不修慧或修慧不修定是名分修三昧(梵语三昧华言调直定亦名正定正受)。

　　【二共修三昧】谓修定亦兼修慧修慧亦兼修定是名共修三昧。

　　【三圣正三昧】自初果湏陀洹已去圣位所修名为圣正谓以定修心因慧能破烦恼以慧修心因定能破烦恼定慧一时具足故名圣正三昧(梵语湏陀洹华言预流)。

　　三止(出止观)

　　【一体真止】谓体达无明颠倒之妄即是实相之真是名体真止。

　　【二方便随缘止】方便犹善巧也谓随缘历境安心不动是名方便随缘止。

　　【三离二边分别止】谓不分别生死涅槃有无等二边之相是名离二边分别止(梵语涅槃华言灭度)。

　　为三事故修奢摩他(出涅槃经)

　　梵语奢摩他华言止即禅定也。

　　【一不放逸】谓修禅定而能止诸散乱调伏诸根恶不善法故心不放逸也。

　　【二庄严大智】谓修禅定既得离诸散乱则本性寂静之慧自然照朗内外洞澈于诸佛法无不通达此之智慧非定不发是为庄严大智也。

　　【三得自在】谓修禅定能灭一切烦恼散乱即得身心寂静安隐快乐而无𦊱碍是为得自在也。

　　觉观三种发相(出释禅波罗蜜次第法门)

　　初心在缘曰觉细心分别曰观。

　　【一明利心中觉观发相】谓修禅之人宿无善根现修定时善法不起但觉观攀缘念念不住三毒之中或缘贪或缘瞋或缘痴如是经年累月而不得定此为明利心中觉观发相。

　　【二半明半昏觉观发相】谓修禅之人于摄念时虽了觉观烦恼念念不住但随所缘或明或昏明则觉观攀缘起诸思想昏则无记瞪瞢无所觉知是为半明半昏觉观发相。

　　【三一向沉昏觉观发相】谓修禅之人于修禅定时心虽一向昏闇犹如睡眠然于昏昏之中切切攀缘觉观不住是名沉昏觉观发相。

　　大明三藏法数卷第五
永乐北藏第 181 册 No. 1615 大明三藏法数(第1卷-第13卷)


　　大明三藏法数卷第六　　　　　　昆八

　　上天竺前住持沙门一如等奉　来集注

　　贪欲三种发相(出释禅波罗蜜次第法门)

　　【一外贪欲相】谓行人当修定时于男于女取其容貌贪欲心生念念不住障诸禅定是名外贪欲相。

　　【二内外贪欲相】谓行人当修定时欲心忽生或缘他身相或自缘己身念念染着而起贪爱障诸禅定是名内外贪欲相。

　　【三遍一切处贪欲相】谓行人贪着如前内外之境复于一切五尘境界资生物等皆起贪爱之心障诸禅定是名遍一切处贪欲相(五尘者色尘声尘香尘味尘触尘也)。

　　瞋恚三种发相(出释禅波罗蜜次第法门)

　　【一非理瞋相】谓行人修禅定时瞋觉歘然而起无问是理非理他犯不犯无故而发瞋恚障诸禅定是为非理瞋相。

　　【二顺理瞋相】谓行人修禅定时外人实来恼我以此为缘生于瞋觉相续不息亦如持戒之人见非法者而生瞋恚瞋虽顺理亦障禅定是为顺理瞋相。

　　【三诤论瞋相】谓行人修禅定时着己所解之法为是谓他所行所说悉以为非外人所说不顺己情即恼觉心生而起瞋恨障诸禅定是为诤论瞋相。

　　愚痴三种发相(出释禅波罗蜜次第法门)

　　【一计断常痴相】谓行人于修定时忽然发邪思惟分别我及诸法为过去灭而有现在我耶为过去不灭而有现在我耶因是思惟见心即𤼵推寻三世若谓是灭即堕断见若谓不灭即堕常见如是痴觉念念不住以此智辩诤竞戏论作诸恶行障于正定出世之法是为计断常痴相也。

　　【二计有无痴相】谓行人修定时忽尔思惟分别谓今我及阴等诸法为定有耶为定无耶如是推寻见心即发随见生执障于正定是为计有无痴相也(阴者五阴也)。

　　【三计世性痴相】谓行人于修定时忽作是念因有五阴便有四大与夫假名众生及诸世界如是思惟念念不住即发智辩能问能说是非诤竞离真实道但执计世间之性而不能发诸禅定是名计世性痴相也(五阴者色阴受阴想阴行阴识阴也四大者地大水大火大风大也)。

　　三种病相(出释禅波罗蜜次第法门)

　　修禅定者湏善识病源设或不知则难于治疗疾苦相仍行道有妨能明四大五脏五根病发之相善加调治则身心安隐不废修业矣。

　　【一四大增动病相】四大地水火风也一大不调诸患并起地大增故肿结沉重身体枯瘠等诸患生水大增故痰癊胀满饮食不消等诸患生火大增故煎寒壮热支节皆疼等诸患生风大增故虚悬战掉呕吐气急等诸患生是为四大增动病相。

　　【二五脏生患之相】五脏心肺肝脾肾也若患从心生者身必寒热口中常燥心主口故患从肺生者身体胀满四支烦疼兼之鼻塞肺主鼻故患从肝生者愁忧瞋恚头痛眼疼肝主眼故患从脾生者通身游风㿇㿇痒闷饮食失味脾主舌故患从肾生者咽喉噎塞腹胀耳满肾主耳故是为五脏生患之相(㿇私习切)。

　　【三五根中患相】五根眼耳鼻舌身也身患者四体卒痛百节酸疼舌患者或疮或硬饮食失味鼻患者鼻常齆塞及流浓涕耳患者或痛或聋或嘈嘈然作声眼患者或赤或疼昏花翳闇是为五根中患相(齆鸟贡切)。

　　修定三障(出释禅波罗蜜次第法门)

　　【一沉昏闇蔽障】谓行人修定之时沉昏瞪瞢无所别知由是障诸禅定不得开发名为沉昏闇蔽障。

　　【二恶念思惟障】谓行人修定之时虽不沉昏而恶念忽起欲毁禁戒作诸不善等事因是障诸禅定不得开发是为恶念思惟障。

　　【三境界逼迫障】谓行人修定之时虽无如上沉昏恶念等事而身或卒痛魔恼竞起或自见身䧟入于地火来烧身高崖坠落猛虎奔逐乃至罗刹诸恶相现逼恼行人令生惊怖障诸禅定是名境界逼迫障。

　　三慧(出成实论)

　　【一闻慧】闻慧者由于听闻而生智慧也谓从经论中闻或从善知识处闻以因闻故能生无漏圣慧也。

　　【二思慧】思慧者由于思惟而生智慧也谓若能思惟经论中及善知识处所闻法义皆能生于无漏圣慧也。

　　【三修慧】修慧者由于修习而生智慧也谓既已闻法思惟义趣即当随顺修习因此修习能生无漏圣慧也。

　　三智(出观音玄义)

　　【一一切智】谓于一切内法内名能知能解一切外法外名亦能知能解是名一切智即声闻缘觉之智也(内法内名者谓理内所诠法相及能诠名字盖佛教依理而说故名理内也外法外名者即理外所诠法相及能诠名字盖外道等违理横计故名理外也)。

　　【二道种智】谓能用诸佛一切道法发起众生一切善种是名道种智即菩萨之智也。

　　【三一切种智】谓能以一种智知一切道知一切种是名一切种智即佛之智也(一切道者一切诸佛之道法也一切种者一切众生之因种也)。

　　三智(出楞伽经)

　　【一世间智】谓凡夫外道之智也凡夫外道等于一切法种种分别执著有无而不能出离世间是名世间智。

　　【二出世间智】谓声闻缘觉之智也声闻缘觉以一切智修四谛行而能出离世间是名出世间智(一切智者谓一切诸法皆能了达也四谛者苦谛集谛灭谛道谛也)。

　　【三出世间上上智】谓佛菩萨之智也由佛菩萨观察一切诸法寂静之相不生不灭得如来地超出声闻缘觉之智是名出世间上上智。

　　三觉(出圆觉经䟽并起信论)

　　【一本觉】谓一切众生自性清净心体本来觉了离诸妄念故名本觉。

　　【二始觉】谓本觉之体忽起妄念而成不觉今始觉了一切诸法即是真如平等不二故名始觉。

　　【三究竟觉】究竟即决定终穷之义也谓能觉了染心之源究竟终穷同于本觉故名究竟觉。

　　三性(出楞严经)

　　【一善性】谓第六识所起一切善法之性也善有世间出世间不同世间善者即五常十戒等是也出世间善者即四弘六度等是也此众善法皆由意根所缘生成法则故名善性(五常者仁义礼智信也十戒即十善谓不杀不盗不邪[婬-壬+(工/山)]不妄语不两舌不恶口不绮语不贪欲不瞋恚不邪见也四弘者即四弘誓愿也谓众生无边誓愿度烦恼无数誓愿断法门无量誓愿学佛道无上誓愿成六度者一布施二持戒三忍辱四精进五禅定六智慧也)。

　　【二恶性】谓第六识所起一切恶法之性也五逆十恶等法皆由意根所缘生成法则故名恶性(五逆者弑父弑母弑阿罗汉破和合僧出佛身血也十恶者杀生偷盗邪[婬-壬+(工/山)]妄语两舌恶口绮语贪欲瞋恚邪见也)。

　　【三无记性】谓第六识所具一切不善不恶之性也亦不属善亦不属恶初无记忆皆由意根所缘生成法则故名无记性。

　　三佛性(出华严孔目)

　　谓真性平等犹如虚空于诸凡圣无所限碍故名佛性。

　　【一自住佛性】谓真如之理自性常住无有变改即是一切众生本有佛性是名自性住佛性。

　　【二引出佛性】谓一切众生佛性虽具必假修习智慧禅定之力方能引发本有之性是名引出佛性。

　　【三至得果佛性】谓修因满足则本有佛性于证得果位之时了了显发是名至得果佛性。

　　三因佛性(出金光明经玄义)

　　梵语佛陀华言觉觉即三智圆明遍一切处无不照了名大圆觉性即不改之义以大觉性不增不减非变非迁一切众生无不具此三因佛性此因若显即成三德妙果也(三智者一切智道种智一切种智也三德者法身德般若德解脱德也)。

　　【一正因佛性】正谓中正谓中必双照三谛具足名正因佛性(中正者离于边邪也双照者照空照假也空谓荡一切相即是真谛假谓立一切法即是俗谛非空非假即是中谛故云三谛具足)。

　　【二了因佛性】了谓照了谓由前正因发此照了之智智与理相应故名了因佛性。

　　【三缘因佛性】缘即缘助谓一切功德善根资助了因开发正因之性故名缘因佛性。

　　三自性(出显扬圣教论)

　　【一遍计自性】谓众生迷惑不了诸法本空妄于我身及一切法周遍计度一一执为实有故名遍计自性。

　　【二依他自性】谓所有诸法皆依众缘相应而起都无自性唯是虚妄故名依他自性。

　　【三圆成自性】谓真如自性不迁不变圆满成就故名圆成自性。

　　三无性(出成唯识论)

　　【一相无性】谓一切众生于世间之相处处计着执为实有佛为除此妄执说一切法皆无自性故名相无性。

　　【二生无性】谓一切诸法皆托因缘和合而生本无自性故名生无性。

　　【三胜义无性】谓前相无性生无性因破众生妄执之情假说无性非性全无是故佛说胜义无性者谓真如胜义之性远离遍计妄执之性故名胜义无性。

　　三心(出宗镜录)

　　【一根本心】谓第八识心王能含藏善恶种子出生染净诸法故名根本心(第八识即藏识也)。

　　【二依本心】谓第七识依根本而生能与第八识传送染净等事故名依本心(第七识即末那识也)。

　　【三起事心】谓眼耳鼻舌身意之六识对六尘之境能起分别染净等事故名起事心(六尘者色尘声尘香尘味尘触尘法尘也)。

　　转三心得三身(出宗镜录)

　　【一转根本心得法身】根本心者即第八识谓善恶诸法依此出生故名根本心此识转时一切烦恼断灭已尽即得法身。

　　【二转依本心得报身】依本心者即第七识谓依于根本而生故名依本心此识转时一切智慧无不具足即得报身。

　　【三转起事心得化身】起事心者即第六识谓对六尘之境能起分别等事故名起事心此识转时则能怜愍一切众生随类设化即得化身(六尘者色尘声尘香尘味尘触尘法尘也)。

　　三种缘慈(出佛地论)

　　缘即缘系慈即爱念盖言菩萨常以大慈之心缘念一切众生令其皆得安隐快乐故名缘慈也。

　　【一有情缘慈】有情缘慈亦名众生缘慈谓菩萨以平等智观一切众生犹如赤子运大慈心而弘济之令其皆得安乐是名有情缘慈。

　　【二法缘慈】谓菩萨以平等智观一切法皆从因缘和合而生了无自性虽无自性而能运大慈心以弘济之令其皆得安乐是名法缘慈。

　　【三无缘慈】谓菩萨以平等智无心攀缘一切众生而于一切众生自然获益故辅行云运此慈悲遍覆法界故能任运㧞苦自然与乐是名无缘慈。

　　三种意生身(出楞伽经)

　　谓通教登地菩萨得如幻三昧能见无量自在神通普入一切佛刹随意无碍意欲至彼身亦随至故名意生身。

　　【一三昧乐正受意生身】梵语三昧华言调直定又云正受盖三昧以定性为乐异乎苦乐等受故名正受而言三昧乐正受者华梵双举耳通教第三第四第五地菩萨修三昧时得真空寂灭之乐普入一切佛刹随意无碍故名三昧乐正受意生身。

　　【二觉法自性性意生身】谓通教第八地菩萨觉了一切诸法自性之性如幻如化悉无所有以无量神力普入一切佛刹迅疾如意自在无碍是名觉法自性性意生身。

　　【三种类俱生无行作意生身】谓通教第九第十地菩萨觉知一切法皆是佛法得一身无量身一时普现如镜中像随诸种类而得俱生虽现众像而无作为是名种类俱生无行作意生身。

　　如意通有三种(出大智度论)

　　谓菩萨智慧具足神变莫测凡所作为举念即成无有障碍故名如意通。

　　【一能到如意】谓具此通者虽长江大海重关复岭千万里之远俱无间隔意欲到处身即随到故名能到如意。

　　【二转变如意】谓具此通者能令世间所有诸物大者作小小者作大一变为多多变为一故名转变如意。

　　【三圣如意】谓具此通者化现无方应变不测虽无生灭而有机则生无机则灭虽无去来有感则现无感则寂如意自在不可思议故名圣如意。

　　三通力(出华严经䟽)

　　【一报得通力】谓三界诸天皆有五种神通乃至鬼神亦有小通虽则胜劣不同俱能变现无碍此之神通乃由果报自然感得是名报得通力(三界者欲界色界无色界也五通者天眼通天耳通他心通宿命通如意通也)。

　　【二修得通力】谓声闻缘觉菩萨等由修戒定慧功行成就之时发得六种神通变现自在隐显莫测此之神通由修而得是名修得通力(六通者于前五通加漏尽一通也)。

　　【三变化通力】谓佛菩萨以神通力则能种种变现乃至现诸身相或胜或劣现诸国土或净或秽等是名变化通力。

　　三明(出杂阿含经)

　　【一宿命明】谓但知过去宿世受生之事名宿命通复知宿世从一生至百千万生如是姓如是名如是受苦受乐等事皆悉能知是名宿命明。

　　【二天眼明】谓但见死此生彼名天眼通复见我及众生死时生时及身口意所作善恶之行或生善道恶道皆悉能见是名天眼明。

　　【三漏尽明】谓众生因三界见思之惑堕落生死故名为漏惟罗汉断三界见思惑尽而得神通名漏尽通复知漏尽已后更不受于生死是名漏尽明(三界者欲界色界无色界也)。

　　三识(出楞伽经)

　　识即心识也以心有真有妄故有三识之不同焉。

　　【一真识】真识者谓自性清净心也盖第八阿赖耶识通真通妄妄即是染真即是净今言净分故名真识也(梵语阿赖耶华言藏识谓能含藏一切善恶种子故也)。

　　【二现识】现谓变现即能生诸法之本也此言第八识含藏一切善恶种子变现根身世界故名现识也(根身者眼等诸根也)。

　　【三分别识】分别识者谓于六尘等种种诸境而起分别也此言由第七末那识传送第六意识能起分别故名分别识也(六尘者色尘声尘香尘味尘触尘法尘也梵语末那华言意谓能分别思量也)。

　　三识(出翻译名义)

　　【一末那识】梵语末那华言染污意染污者谓我痴我见我慢我爱四惑常俱意者谓常思虑第八识度量为我即第七识也。

　　【二阿赖耶识】梵语阿赖耶华言藏识谓此识能含藏善恶诸法种子即第八识也。

　　【三庵摩罗识】梵语庵摩罗华言清净识翻译名义云第八阿赖耶若至我见永不起位即舍赖耶之名别受清净之称即第九识也(我见永不起者谓诸惑净尽也)。

　　三识缘境广狭(出宗镜录并瑜伽师地论)

　　【一第八识缘境最广】谓此根本识染净同依能变能现种子根身及器世间三种境故是名缘境最广(种子者一切善恶种子也根身者眼等诸根也器世间者谓世界如器也)。

　　【二第七识缘境最狭】谓此识无别体相但依第八识为因而起复缘第八识见分而为相分是名缘境最狭(见分者谓能见之识也相分者谓分别相状也)。

　　【三第六识缘境广】谓此识能缘一切善不善无记三性之境及能分别色心等一切法尘是名缘境广也(无记者谓不善不恶无所记录也)。

　　三种熏习(出华严孔目)

　　熏即熏发也习即数习惯习之义也盖言第八识为无明染缘之所熏习即从真而起妄也。

　　【一名言熏习】名即名字言即言说此分别名字言说之识即是第六意识由第七识传送熏习第八种子之识而能成就染分之相故云名言熏习。

　　【二色识熏习】色即眼根所对诸色因此诸色引生眼识名为色识于此分别即是第六意识亦由第七识传送熏习第八种子之识而能成就染分之相故云色识熏习。

　　【三烦恼熏习】烦恼即贪瞋邪见等烦恼也此之烦恼乃是第六意识所起亦由第七识传送熏习第八种子之识而能成就染分之相故云烦恼熏习。

　　三种相(出成实论)

　　【一发相】发即䇿发谓心昏沉时应用精进之行而䇿起之故名发相。

　　【二制相】制即禁制谓心掉动时应用寂静之法而禁制之故名制相(掉者举也)。

　　【三舍相】舍即舍置谓心不沉不散调适之时即舍前发制二相故名舍相。

　　三细相(出起信论)

　　三细者即根本无明之惑也因对六粗故名三细(六粗者智相相续相执取相计名字相起业相业系苦相也)。

　　【一业相】业相者即从真起妄初动之相也然本觉心源离念寂静因无明故觉成不觉遂成业相故起信论云以依不觉故心动说名为业是也。

　　【二见相】见相者见初动之相也亦名转相谓依初动业识转成能见之相也。

　　【三境界相】境界相者即转相分别初动之境界也亦名现相由前转相则境界妄现也。

　　三大(出起信论䟽)

　　【一体大】谓真如之理体性平等无不容摄故名体大(体性平等者谓凡圣染净之法皆依真如之体其性无有高下也)。

　　【二相大】相即德相谓真如体上具足无量恒沙胜妙功德一一功德称体显露故名相大。

　　【三用大】谓真如之体能生一切世间出世间善因善果故名用大(世间人天也出世间声闻缘觉菩萨佛也)。

　　三种身(出大乘五蕴论)

　　身即聚集之义瑜伽师地论云佛菩萨是能说者语是能说相名句文身是所说相声名句文和合即为此方能诠之教体也。

　　【一名身】名即名字楞伽经云名身者谓依事立名盖一名非身众名连合方名为身又唯识论云名诠自性是为名身(名诠自性者谓诸法自性由名而诠显也)。

　　【二句身】句即句逗逗止也住也大智度论云天竺语法众语和合成句如菩为一字提为一字是二不合则不成语若二和合名为菩提又唯识论云句诠差别是为句身(句诠差别者谓诸法差别之相由句而诠显也)。

　　【三文身】文即文字为名句二法所依故唯识论云文即是字为二所依又楞伽经名为字身谓声相有长短音韵有高下是为文身。

　　三不可尽(出宝积经)

　　【一经法不可尽】谓如来所说经法随其众生机乐不同或广或略虽一音宣演而十方普被故云经法不可尽。

　　【三文字之义不可尽】谓如来所说经教妙义横亘十方竖彻三际大无不周细无所遗是以小根浅智之人不能窥其奥妙故云文字之义不可尽(三际者过去现在未来也)。

　　【三所宣训诲不可尽】谓如来所宣言教训诲众生或说大乘或说小乘随类现形种种设化利益无量故云所宣训诲不可尽。

　　天台三观(出金光明经玄义)

　　谓天台智者大师所立也观即照了之义观达一念之心即具三谛之法也若观心空则一切法皆空即是真谛若观心假则一切法皆假即是俗谛若观心中则一切法皆中即是中谛此之三观全由性发实匪修成故于一心宛有三用所谓一心三观也。

　　【一空观】空者离性离相之谓也谓观一念之心不在内不在外不在中间名之为空由观一念空故一空一切空无假无中而不空以三观皆能荡相故也盖空荡见思之相假荡尘沙之相中荡无明之相三相皆荡即毕竟空是名空观(见思尘沙无明即三惑也)。

　　【二假观】假者无法不备之谓也谓观一念之心具足一切诸法名之为假由观一念假故一假一切假无空无中而不假以三观皆能立法故也盖空立真谛之法假立俗谛之法中立中谛之法三法皆立即为妙假是名假观。

　　【三中观】中即中正绝二边待对之谓也谓观一念之心非空非假即空即假名之为中由观一念中故一中一切中无空无假而不中以三观当处皆能绝待故也盖言空则空外无法言假则假外无法言中则中外无法三皆绝待即为圆中是名中观。

　　三种三观(出宗镜录)

　　三种三观者谓以观观心不出次第圆融之义故有三种不同也。

　　【一别相三观】别相三观者即历别观于三谛也谓若从假入空但得观真尚不得观俗岂得观中道若从空入假但得观俗未得观中道若入中道正观方得双照二谛是名别相三观(从假入空者谓观生死之假入涅槃真空也观真观俗观中道者真即真空之理真谛也俗即诸法宛然俗谛也中道即中谛也)。

　　【二通相三观】通相三观者即于一观中圆解三谛也谓若从假入空非但知俗假是空真谛中道亦通是空若从空入假非但知俗假是假真谛中道亦通是假若入中道正观非但知中道是中俗假真空亦通是中但以一观当名解心皆通是名通相三观。

　　【三一心三观】一心三观者即于一念心而能圆观三谛也谓观一念心为从何处来去至何所毕竟无有净若虚空名空观能观之观所观之境历历分明名假观虽历历分明而性常自空空不定空假不定假名中观即三而一即一而三是名一心三观。

　　法界三观(出华严法界观)

　　法界三观者乃帝心尊者依华严经而立也法界即所观之境三观即能观之观此三种观虽自下升上渐次深广然修之者但一道竖穷展转圆妙非初观外别有二三良以举一即三全三是一故也。

　　【一真空观】谓非虚妄念虑曰真非形碍色相曰空故简情妄以显真性使见色非实色举体全是真空令见空非断空举体全是真性如是则能廓情尘而空色无碍泯智解而心境俱融故名真空观。

　　【二理事无碍观】谓性净明体曰理形相分限曰事故观广大之理咸归一尘即了一尘之色通遍法界是则融万象之虚相全一真之明性理事交彻无碍圆融故名理事无碍观。

　　【三周遍含容观】谓无所不在曰周遍无法不摄曰含容故观全事之理随事而一一可见全理之事随理而一一可融是则一多无碍大小相含互摄互容重重无尽隐显自在神用不测真可谓入华严无尽法界之境故名周遍含融观。

　　圆觉三观(出圆觉经略䟽)

　　【一奢摩他】梵语奢摩他华言止止即止寂之义谓欲求圆觉者以净觉心取静为行而于染净等境心不妄缘即是体真止义当空观故经云由寂静故十方世界诸如来心于中显现如镜中像此方便者名奢摩他(体真止者谓体达无明颠倒之妄即是实相之真也)。

　　【二三摩钵提】梵语三摩钵提华言等持昏沉掉举皆离曰等令心专注一境曰持谓欲求圆觉者以净觉心知觉心性及与根尘皆因幻化而有遂起幻修以除诸幻即是方便随缘止义当假观故经云所圆妙行如土长苖此方便者名三摩钵提(方便随缘止者谓随缘历境安心不动也)。

　　【三禅那】梵语禅那华言静虑静即定虑即慧也谓欲求圆觉者以净觉心不取幻化及诸静相便能随顺寂灭境界即是息二边止义当中观故经云自他身心所不能及众生寿命皆为浮想此方便者名为禅那(息二边止者谓不分别生死涅槃止息有无等二边之相也)。

　　南山三观(出止观辅行)

　　南山三观者即终南山宣律师之所立也。

　　【一性空观】性即性分也谓声闻缘觉小乘之人观因缘所生一切诸法其性本空皆无有我常以此理照察自心故名性空观(因缘者六根为因六尘为缘也所生一切诸法者即根尘相对所起诸心法也)。

　　【二相空观】相即相状也谓藏通二教菩萨观因缘一切所生诸法其相本空但众生情执妄见种种差别之相常以此理照察自心故名相空观。

　　【三唯识观】识即心识也谓别圆二教大乘菩萨皆了世间一切外尘诸法自性清净本来无实此理深妙唯意缘知故名唯识观。

　　三种观法(出止观义例)

　　三种观法者谓修行用观之法也前托事附法二种乃是天台智者大师讲法华经时为座下听众有修观行者随历一事皆以观法表对令其修习名托事观或遇一切法相处亦附彼法相立其观法令其修习名附法观后之一种专约行门复说摩诃止观兼明诸经所有行法名约行观故有三种之不同也。

　　【一托事观法】谓托王舍耆阇崛山等事而为观也名从事立借事为观以导执情故名托事观(王舍等事表对观法者王表心王舍表五阴舍即是令观五阴也梵语耆阇崛华言灵鹫若表对者灵表心王鹫表受想行山表色阴亦是令观五阴也)。

　　【二附法观法】谓附四谛等法入一念心以为观法故名附法观(四谛者苦谛集谛灭谛道谛也)。

　　【三约行观法】谓专约行门而修观也故止观义例云唯于万境观一心万境虽殊妙观理一故名约行观。

　　毗婆舍那三行(出深密解脱经)

　　梵语毗婆舍那华言观谓以寂静之慧观察根尘内外诸法令三昧成就进趣菩提故行有三焉(根者即眼耳鼻舌身意之六根也尘者即色声香味触法之六尘也梵语三昧华言正定梵语菩提华言道)。

　　【一相】相即观境也谓修观之时于此心观之中分别了知三昧境界之相如净明镜照彻一切影像了了分明也。

　　【二修行】修行者谓既了知观法之相则善能修习一切妙行无有过失也。

　　【三观】观者观察也谓修观之时于一一观法中善能观察一一法相而不证彼小乘寂灭解脱直趣无上菩提也(梵语菩提华言道)。

　　为三事故修毗婆舍那(出涅槃经)

　　梵语毗婆舍那华言观即智慧也。

　　【一观生死恶果报】谓修禅观即能破诸昏暗观察分别因缘生灭之相故于善恶果报悉皆明了不起惑业也。

　　【二增长善根】谓修禅观能灭贪瞋痴等恶业暗障本性之智自然明发故一切善根悉皆增长也。

　　【三破诸烦恼】谓修禅观了知生死过患不为根尘所染故一切烦恼悉能破灭也(根者即眼耳鼻舌身意之六根也尘者即色声香味触法之六尘也)。

　　三谛(出法华玄义)

　　谛者谛审也谓谛审一切法即空即假即中即空是真谛即假是俗谛即中是中谛此三隔历即是次第三谛三一无碍即是圆融三谛(隔历者三谛不互融也次第者前真次俗后中即别教三谛也圆融者举一即三全三是一即圆教三谛也)。

　　【一真谛】真即真空泯一切法之谓也盖诸法本空众生不了执之为实而生妄见若以空观荡之则谓实之情自忘情忘即能离于诸相诸相若离则真空之理自然谛了故名真谛。

　　【二俗谛】俗即世俗立一切法之谓也诸法虽即本空皆不可得若以假观照之则能谛了性具诸法历历宛然故名俗谛。

　　【三中谛】中即中正统一切法之谓也诸法本来不离二边不即二边若以中观观之则能谛了诸法非真非俗即真即俗清净洞彻圆融无碍即一而三即三而一不可思议故名中谛。

　　二谛(出仁王护国般若经䟽)

　　谛即审实之义谓观世间出世间一切诸法不出空与色心经云我以三谛摄一切法是也。

　　【一空谛】空即虚幻之义谓谛审一切众生及与世界等法性相本空虚假不实是名空谛。

　　【二色谛】色即质碍之义谓谛审世间众生色身及山河大地种种形相乃至意识所缘一切境界皆是色法是名色谛。

　　【三心谛】心谛即第八识心王也谓众生根身虚空世界乃至善恶一切诸法皆由此心出生是名心谛。

　　三假(出止观辅行)

　　【一因成假】谓一切诸法必有所因和合方成如诸众生因于父母生成此身是名因成了达此身虚幻不实是名为假一切诸法亦复如是故名因成假。

　　【二相续假】谓众生心识念念相续前念既灭后念复生是名相续了此相续本无实体是名为假一切诸法相续不断亦复如是故名相续假。

　　【三相待假】待即对也谓一切诸法各有待对如对长说短对短说长对无说有对有说无是名相待了此一切对待之法本无实体皆是假名是名为假又如众生身中以生对死以少对老亦复如是故名相待假。

　　三空(出金刚经刊定记)

　　【一我空】谓于五蕴之法强立主宰名为我执若推求色受想行识之五法皆无自性不见我体是名我空(五蕴者色蕴受蕴想蕴行蕴识蕴也)。

　　【二法空】谓于五蕴之法计为实有名为法执若推求五蕴之法如幻如化皆从缘生无有自性是名法空。

　　【三俱空】谓我法二执既遣能空之空亦除空执两亡方契本性是名俱空。

　　三忏(出天台四教仪集注)

　　忏梵语具云忏摩华言悔过谓改悔往昔之过非也作法取相二忏属事无生一忏属理理忏为正事忏为助若能正助合行事理兼运则无罪不灭无福不生也。

　　【一作法忏】谓身礼拜口称唱意思惟三业所作一依法度披陈过罪求哀忏悔是名作法忏。

　　【二取相忏】谓定心运想取其现相为期于道场中或见佛来摩顶或见光现或见华飞或梦中见诸瑞相或闻空中声于此诸相随获一种罪即消灭是名取相忏。

　　【三无生忏】谓一切罪业皆从一念不了心生若了心性本空罪福无相则一切法皆悉空寂罪从何生是名无生忏。

　　三悔法(出天台四教仪集注)

　　【一忏悔】梵语忏摩华言悔过华梵兼举故称忏悔忏名修来悔名改往谓修将来之善果改已往之恶因是名忏悔。

　　【二劝请】劝请有二一谓十方世界有佛将入涅槃者劝请住世利济众生二谓十方世界有佛初成正觉者劝请转于法轮度诸众生虽不面见诸佛而𧆛心劝请以达归敬之诚是名劝请。

　　【三回向】谓三业所修一切诸善乃至忏悔劝请种种功德回施法界一切众生同证菩提是名回向(三业者身业口业意业也梵语菩提华言道)。

　　三方便(出净名经䟽)

　　䟽云方是智所诣之偏法便是善权巧用之能巧用诸法随机利物故云方便(偏法者即小乘偏权之法也)。

　　【一自行方便】谓佛及四十一位心内所证不思议二谛之理是名自行方便(四十一位者十住十行十回向十地菩萨及等觉菩萨也等觉者望后妙觉犹有一等故也二谛者一真谛泯一切法也二俗谛立一切法也)。

　　【二化他方便】谓藏通别三教及圆教有门所明诸菩萨等不断烦恼照界内界外种种法门等是名化他方便(藏通别圆四教者藏即三藏教也通谓通前藏教通后别圆故名通教别谓别前藏通二教别后圆教故名别教圆谓圆妙圆满故名圆教界内界外者谓三界之内外也)。

　　【三自他方便】谓前自行化他二种方便相对合论是名自他方便。

　　胜三修(出涅槃经)

　　谓菩萨依佛胜教而修破于声闻劣修故名胜三修。

　　【一常修】常即不迁不变之谓也盖菩萨了知法身之体本来常住无灭无生以破声闻之人不应于诸法中执为无常是名常修。

　　【二乐修】乐即安隐寂灭之谓也盖菩萨了知诸法之中而有涅槃寂灭之乐以破声闻之人不应于诸法中执之为苦是名乐修(梵语涅槃华言灭度)。

　　【三我修】我即自在无碍之谓也盖菩萨了知无我法中而有真我得大自在无有障碍以破声闻之人不应于诸法中执为无我无我所是名我修(我所者谓五阴之身及资生等物也)。

　　劣三修(出涅槃经)

　　谓声闻所修比于菩萨所修则劣故名劣三修。

　　【一无常修】谓声闻之人不知法身常住之理而观三界一切有为之法皆悉生灭无常是名无常修(三界者欲界色界无色界也)。

　　【二非乐修】非乐即苦也谓声闻之人不知诸法之中本有涅槃寂灭之乐而观一切诸法悉皆是苦是名非乐修。

　　【三无我修】谓声闻之人不知自在无碍之真我而观五阴等法皆空无我无我所是名无我修(五阴者色阴受阴想阴行阴识阴也)。

　　三渐次(出首楞严经)

　　三渐次者乃楞严经中佛欲说修行地位而先说此三等渐次以为根本以由一切地位虽有浅深不同而皆以此三种而为进行之本故经云如是渐修随所发行安立圣位是也。

　　【一除助因】除助因者谓除众生助恶之因也助恶之因即五种辛也五辛者即葱薤韭蒜兴渠也谓此五辛食则能发[婬-壬+(工/山)]恚邪魅所著天人远离是故修行之人欲得菩提必先断除此五种辛菜也故经云是诸众生求三摩地当断世间五种辛菜是也(兴渠叶如蔓菁根如萝卜出土辛臭梵语菩提华言道梵语三摩地华言等持)。

　　【二刳正性】刳剖也破也正性即众生[婬-壬+(工/山)]杀之性也以一切盗妄等恶皆由[婬-壬+(工/山)]杀而起故指此为正性也若欲修菩提者当用剖破[婬-壬+(工/山)]杀之性勿令毁犯故经云是修行人若不断[婬-壬+(工/山)]及与杀生出三界者无有是处是也(三界者欲界色界无色界也)。

　　【三违现业】违者背也远也现业即现行六尘境界所起之业也谓修菩提之人既能断除五辛不犯[婬-壬+(工/山)]杀则于现前六尘之境违远而不相涉故经云如是清净持禁戒人心无贪[婬-壬+(工/山)]于外六尘不多流逸是也(六尘者色尘声尘香尘味尘触尘法尘也)。

　　三科(出婆沙论并阿毗达磨品类足论)

　　论云若迷心不迷色则合色开心数为五蕴若迷色不迷心则合心开色数为十二入若心色俱迷则心色各开数为十八界如此开合说者为令众生于所迷处委细而观故有三科不同焉。

　　【一五蕴】(亦名五阴)蕴积聚也谓积聚色受想行识五法以成身也如来为迷心偏重者合眼耳鼻舌身五根但名为色开意之一根为受想行识令其细观于心是为合色开心故说五蕴也。

　　【二十二入】入涉入也谓六根六尘互相涉入也如来为迷色偏重者开色为眼耳鼻舌身及以色声香味触合受想行识四种心法但名为意意之所对唯一法尘令其细观于色是为开色合心故说为十二入也(六根者眼根耳根鼻根舌根身根意根也六尘者色尘声尘香尘味尘触尘法尘也)。

　　【三十八界】界即界限亦隔别之义谓此十八界各有别体义无混滥也如来为色心俱迷者开为六根六尘六识令其一一细观是为心色俱开故说为十八界也(六识者眼识耳识鼻识舌识身识意识也)。

　　三种至教(出显扬圣教论)

　　【一圣言所摄】谓修行之人于如来及诸弟子所说正法当依凭正义信解修习遵崇圣制不敢违越是名圣言所摄。

　　【二对治杂染】谓修行之人修善去恶必有对治之法如心散乱则以禅定之法治之如心贪染则以不净观法治之乃能息妄归真得入正道是名对治杂染。

　　【三不违法相】谓修行之人于如来所说正教当遵其法相如理思修精进一心不敢违背是名不违法相。

　　三宗(出宗镜录)

　　宗犹𣲖也圭峰密禅师云大乘经教统唯三宗。

　　【一法相宗】谓此宗说一切有漏妄法及无漏净法无始时来各有种子在阿赖耶识中遇缘熏习即各从自性而起都不关涉真如故于色心诸法而建立种种名相是名法相宗(梵语阿赖耶华言藏识即第八识也)。

　　【二破相宗】谓此宗一向说凡圣染净之法一切皆空本无所有设见一法过涅槃者亦如梦如幻彼且本不立真何况于妄真妄名相一切俱无故名破相宗(梵语涅槃华言灭度)。

　　【三法性宗】谓此宗说依真起妄盖真如不变不碍随缘如云法身流转五道如来藏受苦乐等若悟妄即真如云知妄本自真见佛即清净等是名法性宗(五道者天道人道饿鬼道畜生道地狱道也)。

　　南中三教(出华严经䟽)

　　南中三教者谓自齐朝已后江南诸师立此三教判如来一代所说之法也。

　　【一渐教】谓佛说法始自鹿苑终至双𣗳从小至大是名渐教。

　　【二顿教】谓佛最初为诸菩萨说华严经如日初出先照高山是名顿教。

　　【三不定教】谓别有经虽非顿渐所摄而明佛性常住即胜鬘经及金光明经等是名不定教。

　　岌法师三教(出华严经䟽)

　　岌武丘人也谓其以此三教判如来一代所说之法也。

　　【一有相教】谓佛设教于十二年说阿含经已前见有得道是名有相教(见有得道者谓二乘见一切法是有不离色心因而得道也)。

　　【二无相教】谓佛设教于十二年说阿含经已后齐至法华见空得道是名无相教(齐即齐限见空得道者谓菩萨见一切法皆空因而得道也)。

　　【三常住教】谓佛设教最后有无双照说一切众生皆有佛性一切阐提皆得作佛是名常住教(梵语阐提华言信不具)。

　　三等流(出宗镜录)

　　等流者等即平等流即流类也。

　　【一真等流】谓善性恶性无记性为因所引善恶无记同类之果果与因性真实是同故名真等流。

　　【二假等流】谓前世杀生令他命短故感今世自亦短命有相似义假名等流故名假等流。

　　【三分位等流】谓眼等诸识各随自类转变如眼识乃至身识皆从第八种子识而生对于色等诸尘名等流果若第六识从种子识而生起诸分别亦名等流果而识与尘分位各同故名分位等流(种子识即藏识也等流果者谓眼识与色尘乃至身识与触尘各为等流而识与尘皆名果也第六识即意识也)。

　　三忍(出华严经䟽)

　　忍耐也又忍可也谓于一切逆顺善恶之境而能忍受安心不动故名为忍。

　　【一耐怨𡧱忍】谓人以怨憎毒𡧱而加于我即能安心忍耐而无返报之心是名耐怨𡧱忍。

　　【二安受苦忍】谓疾病水火刀杖等众苦所逼即能安心忍受恬然不动是名安受苦忍。

　　【三谛察法忍】谓审察诸法体性虚幻本无生灭信解真实心无妄动安然忍可是名谛察法忍。

　　三受(出杂阿含经)

　　受者领纳也谓六根之识领受六尘之境也(六根之识者眼识耳识鼻识舌识身识意识也六尘者色尘声尘香尘味尘触尘法尘也)。

　　【一苦受】谓于六尘违情之境而有逼迫之苦是名苦受。

　　【二乐受】谓于六尘顺情之境而有适悦之乐是名乐受。

　　【三不苦不乐受】谓于六尘不违不顺之境所受非苦非乐是名不苦不乐受。

　　三种无常(出顺中论)

　　【一念念坏灭无常】谓根尘相对所起心念前念既灭后念复生生已还灭念念不住皆悉无常是名念念坏灭无常(六根者眼根耳根鼻根舌根身根意根也六尘者色尘声尘香尘味尘触尘法尘也)。

　　【二和合离散无常】谓一切法皆由因缘和合而成本无实体若因缘别离即便散坏且如众生由四大和合而成其身若四大别离即便散灭是名和合离散无常(四大者地大水大火大风大也)。

　　【三毕竟无常】毕竟犹决定也谓决定了知一切诸法皆假因缘和合而生虚幻不实终归坏灭是名毕竟无常。

　　三支比量(出阿毗达磨杂集论)

　　比量者谓以有为法与无为法比类而量度也。

　　【一立宗】宗犹主也要也谓如五蕴等法皆假因缘而生实无自性于中求我决不可得故对执我论者先说诸法无我也(五蕴者色蕴受蕴想蕴行蕴识蕴也)。

　　【二立因】立因者谓破执有我者而立因也若于五蕴等法施设实有我者此之五蕴既从众缘而生皆是生灭之法蕴既生灭我不成就若离五蕴而于余处施设有我者我无所因我亦无用是则皆无有我也。

　　【三立喻】立喻者谓以别法喻所立法也如于现在世施设实有过去相者此现在相已生未灭不应于已生未灭法中施设过去已灭之相若离现在而于余处施设过去相者然过去世相既灭坏不应施设有相此过去相不可得以喻诸法皆不可得也。

　　大明三藏法数卷第六
永乐北藏第 181 册 No. 1615 大明三藏法数(第1卷-第13卷)


　　大明三藏法数卷第七　　　　　　昆九

　　上天竺前住持沙门一如等奉　来集注

　　三种圆满安乐(出瑜伽师地论)

　　【一成就加行圆满】谓修菩萨行者于净戒中不敢毁犯于身语意清净无染若有过失即能忏悔令其戒体圆满无亏是名成就加行圆满。

　　【二成就意乐圆满】谓修菩萨行者为法出家不为活命但为求无上菩提及求大涅槃乐勇猛精进不生懈怠之心不杂众恶之法不受当来生老病死之苦是名成就意乐圆满(梵语菩提华言道梵语涅槃华言灭度)。

　　【三成就宿因圆满】谓修菩萨行者于宿世中曾修福善故于今生种种资身之具悉无匮乏复能为他广行惠施心不悭吝是名成就宿因圆满。

　　三义欢喜(出观经妙宗钞)

　　观无量寿佛经䟽因释阿难及天龙等闻法欢喜作礼而去故以三义释之(梵语阿难华言庆喜)。

　　【一遇人欢喜】人即佛也谓佛具足四无碍智说观彼佛之法离于错谬今遇此人宁不欢喜是名遇人欢喜(四无碍智者法无碍智义无碍智词无碍智乐说无碍智也彼佛即梵语阿弥陀华言无量寿)。

　　【二闻法欢喜】谓所说观佛之法一十六门曲尽其妙能令凡心入深三昧闻如是法岂不欢喜是名闻法欢喜(一十六观门者日观水观地观宝𣗳观八功德水观总观华座观像观佛真身观观世音观大势至观普想观杂想观上辈生观中辈生观下辈生观)。

　　【三得果欢喜】果即修观克获之果也谓韦提希等闻说观佛之法依此修之得分真果侍女诸天得相以果得如是果岂不欢喜是名得果欢喜(梵语韦提布华言思惟分真者即证一分中道也相似者近于分真也)。

　　三因(出佛性论)

　　【一应得因】谓依真如空理而修因行应得菩提之果故名应得因(梵语菩提华言道)。

　　【二加行因】谓依菩提心加功用行以此为因即能证得法身之果故名加行因。

　　【三圆满因】谓由加行故因行圆满故名圆满因。

　　三断(出宗镜录)

　　【一自性断】谓智慧起时烦恼暗障自性应断故名自性断。

　　【二不生断】谓得法空之时能令三涂恶道苦果永更不生故名不生断(三涂者火涂刀涂血涂也)。

　　【三缘缚断】谓但断心中之惑则于外尘境不起贪瞋于境虽缘不生染着故名缘缚断。

　　三断(出阿毗达磨品类足论)

　　【一见所断】谓声闻初果之人断惑见理名为见道因断三界八十八使见惑故名见所断(三界者欲界色界无色界也八十八使者一身见二边见三见取四戒取五邪见六贪七瞋八痴九慢十疑此十使历三界四谛下增减不同成八十八谓欲界苦谛十使具足集灭二谛各七使除身见边见戒取道谛下八使除身见边见四谛合为三十二上色界无色界每四谛下咨除瞋使余皆如欲界故上二界合为五十六并前欲界三十二共成八十八使也)。

　　【二修所断】谓声闻第二果第三果修真断惑名为修道因断三界十随眠惑故名修所断(十随眠者即是思惑谓长时随逐潜伏覆蔽真性故名随眠欲界有四谓贪瞋痴慢色界无色界各三谓贪痴慢共为十也)。

　　【三非所断】谓声闻第四果三界烦恼皆已断竟得无漏果无惑可断故名非所断。

　　龙华三会(出法住记)

　　弥勒下生经云弥勒菩萨即于出家之日便得成佛坐于龙华𣗳下花林园中三会说法故云龙华三会(梵语弥勒华言慈氏)。

　　【第一会度九十六俱胝声闻众】梵语俱胝华言百亿记云若诸国王大臣长者居士男女一切施主于今释迦牟尼佛正法中能作佛事自种善根或教他种以七宝金银鍮石铜铁木石泥土或以缯缕或以彩画作佛形像及窣堵波若大若小乃至最小如指节大或以香花诸妙供具而为供养由如是善根力故至弥勒如来成正觉时善得人身于第一会中剃发出家乘宿愿力便得涅槃(梵语窣堵波华言高显即塔也梵语涅槃华言灭度)。

　　【第二会度九十四俱胝声闻众】记云若国王等及以臣庶于今释迦牟尼佛正法中能为法事谓于诸大乘经典或律或论若读若诵或恭敬供养或于经卷以诸杂彩而严饰之由是善根力故至弥勒如来成正觉时善得人身于第二会中剃发出家乘宿愿力便得涅槃。

　　【第三会度九十二俱胝声闻众】记云若诸国王及臣庶等于今释迦牟尼佛正法中能为僧事自种善根或教他种于每月初一日或初八日十五日设斋供养比丘比丘尼或供养修禅定者或供养诸说法者或施坐卧等具供养僧众由是善根力故至弥勒如来成正觉时于第三会中剃发出家乘宿愿力便得涅槃。

　　菩萨三修学(出菩萨璎珞本业经)

　　【一百劫顶寂定中修诸三昧】劫梵语具云劫波华言分别时节梵语三昧华言正定顶寂定者在众定之上故名顶也谓等觉菩萨住顶寂定以大愿力住寿百劫修一切三昧已入金刚三昧与一切法性相应相冥而得一合相也(等觉者去佛之位一等也金刚三昧着金刚㝡坚至利谓入此三昧则一切诸惑无不断也)。

　　【二千劫金刚定中学诸威仪】谓等觉菩萨复住寿千劫学佛一切威仪象主观视师子游步修佛无量不可思议神通化导之法皆现在前入佛行处坐佛道场也。

　　【三万劫大寂定中学佛化行】谓等觉菩萨复住寿万劫学佛教化之行现诸色相教化众生复现同诸佛常行中道大乐无为也。

　　菩萨生兜率天三事胜(出涅槃经)

　　菩萨当补佛处故生兜率梵语兜率华言知足谓于五欲境界知止足故(五欲者色欲声欲香欲味欲触欲也)。

　　【一命胜】菩萨已离三界生死虽不修命业而于彼天托生天系寿命四千岁天寿毕已降生中国以补佛处是名命胜也(三界者欲界色界无色界也)。

　　【二色胜】菩萨虽不修色业既生兜率而妙色身光明照耀自然庄严异诸天众是名色胜也。

　　【三名胜】佛本行集经云菩萨既生兜率其诸天众即唤菩萨名为护明展转称唤其声上彻净居乃至色界天顶是名名胜也(护明释迦佛也从迦叶佛时护持禁戒梵行清净命终生天不失本心不忘宿行故曰护明)。

　　三贤(出仁王护国经䟽)

　　十住十行十回向诸位菩萨皆称贤者此就别教而论盖诸位菩萨但断见思惑尽尚有无明惑在未入圣位故名贤也。

　　【一十住】会理之心安住不动名之为住一发心住二治地住三修行住四生贵住五具足方便住六正心住七不退住八童真住九法王子住十灌顶住。

　　【二十行】行即进趣之义谓行此行则能进向于果名之为行一欢喜行二饶益行三无违逆行四无屈挠行五无痴乱行六善现行七无著行八难得行九善法行十真实行。

　　【三十回向】回因向果名为回向一救诸众生离众生相回向二不坏回向三等一切诸佛回向四至一切处回向五无尽功德藏回向六入一切平等善根回向七等随顺一切众生回向八真如相回向九无缚无著解脱回向十入法界无量回向。

　　三种发心(出起信论)

　　【一信成就发心】谓十信行满信心成就入十住位中初发心住故名信成就发心(十信者信心念心精进心慧心定心不退心护法心回向心戒心愿心也十住者发心住治地住修行住生贵住方便具足住正心住不退住童真住法王子住灌顶住也)。

　　【二解行发心】解即解了行即修行谓十行位中能解法性本空顺修六度之行发回向心入十回向故名解行发心(十行者欢喜行饶益行无瞋恨行无尽行离痴乱行善现行无著行尊重行善法行真实行也六度者一布施二持戒三忍辱四精进五禅定六智慧也十回向者救一切众生离众生相回向不坏回向等一切佛回向至一切处回向无尽功德藏回向随顺平等善根回向随顺等观一切众生回向真如相回向无碍解脱回向法界无量回向也)。

　　【三证发心】证即证入谓入初地乃至第十地而此证者无有境界惟真如智名为法身法身显发故名证发心。

　　三不退(出观经妙字钞)

　　【一位不退】谓别教菩萨从初住位中断见惑二住至七住位中断思惑则永不退失超凡之位故名位不退(初住即十住发心住治地住修行住生贵住方便具足住正心住不退住童真住法王子住灌顶住也)。

　　【二行不退】谓别教菩萨从八住已去至十行位中伏断尘沙之惑则永不退失菩萨之行故名行不退(十行者欢喜行饶益行无瞋恨行无尽行离痴乱行善现行无著行尊重行善法行真实行也)。

　　【三念不退】谓别教菩萨从初地已去破无明惑则永不退失中道正念故名念不退。

　　三处入法界(出华严经䟽)

　　法界即一切众生本有之心诸佛所证平等之理也而云三处入者由菩萨根有利钝行有浅深故所证入先后不定遂分三处也。

　　【一十住初心入法界】谓利根菩萨即于初住位中破无明惑证入法界平等之理得不退转是名十住初心入法界也(十住者发心住治地住修行住生贵住方便具足住正心住不退住童真住法王子住灌顶住也)。

　　【二回向终心入法界】谓菩萨于十回向后心众行纯熟证入法界是名回向终心入法界也(十回向者救一切众生离众生相回向不坏回向等一切佛回向至一切处回向无尽功德藏回向随顺平等善根回向随顺等观一切众生回向真如相回向无碍解脱回向法界无量回向也)。

　　【三初地入法界】谓菩萨于前行向中功德具足至于初地即得证入法界乃了三德圆融三身自在是名初地入法界也(三德者法身德般若德解脱德也三身者法身报身应身也)。

　　文殊三名(出翻译名义)

　　【一文殊师利】梵语文殊师利华言妙德谓具不可思议种种微妙功德故名妙德。

　　【二满殊尸利】梵语满殊尸利华言妙首谓具不可思议微妙功德在诸菩萨之上故名妙首。

　　【三曼殊室利】梵语曼殊室利华言妙吉祥谓具不可思议微妙功德最胜吉祥故名妙吉祥。

　　三人观十二因缘(出涅槃经)

　　三人者谓通教声闻缘觉菩萨虽同观十二因缘然随智浅深法成高下故有三种之异也。

　　【一下智观故得声闻菩提】梵语菩提华言道谓声闻之人用体空之智初观十二因缘生次观十二因缘灭观此生灭即悟非生非灭破见思之惑证真空之理是名下智观故得声闻菩提(体空者体达诸法性本空也十二因缘者一无明二行三识四名色五六入六触七受八爱九取十有十一生十二老死也因缘生者即无明缘行行缘识等是也因缘灭者即无明灭乃至老死灭是也)。

　　【二中智观故得缘觉菩提】谓缘觉之人亦用体空之智初观十二因缘生次观十二因缘灭观此生灭即悟非生非灭破见思之惑更能侵除习气以由能观之智比于声闻稍胜故所证真空之理亦深是名中智观故得缘觉菩提(侵除者犹渐除也习气者见思余习之气分也)。

　　【三上智观故得菩萨菩提】谓菩萨之人虽亦用体空之智观十二因缘生灭了悟非生非灭而能顿断见思习气以由能观之智比于缘觉复胜故所证真空之理最深是名上智观故得菩萨菩提(菩萨梵语具云菩提萨埵华言觉有情)。

　　阿罗汉三义(出翻译名义)

　　梵语阿罗汉华言无生亦云无学谓三界生死已尽是为无生无法可学是为无学或言不翻者名含三义故也(三界者欲界色界无色界也)。

　　【一杀贼】贼即见思惑也以其劫人功德之财夺人智慧之命故名为贼阿罗汉能断三界见思之惑故名杀贼。

　　【二不生】不生即无生也谓阿罗汉既断见思惑尽更不受三界生故名不生。

　　【三应供】谓阿罗汉智断功德既已具足应受人天供养故名应供(智谓得漏尽智断谓断三界见思惑尽也)。

　　三迦叶(出法华经文句)

　　梵语迦叶华言光波谓身光炎涌映余光故也毗婆尸佛时三人共立刹柱以是因缘感报遂为兄弟(梵语毗婆尸华言胜观)。

　　【一优楼频螺迦叶】梵语优楼频螺华言木𤓰林谓其居处近于此林故以名之将护四众供给四事令无所乏最为第一(四众者一比丘二比丘尼三优婆塞四优婆夷也四事者一饮食二衣服三卧具四医药也)。

　　【二伽耶迦叶】梵语伽耶华言城谓其居家在王舍城南七由旬故以名之观了诸法都无所著教化众生最为第一(梵语由旬华言限量一由旬四十里也)。

　　【三那提迦叶】梵语那提华言河谓其居止近于此河故以名之心意寂然降伏结业精进修行最为第一。

　　阿难三名(出翻译名义)

　　阿难是斛饭王之子佛成道日生以其能持法藏有三种不同随德受称故有三名也。

　　【一名阿难】梵语阿难华言庆喜生时合国欣庆欢喜故也以其亲承佛旨传以化人即传持声闻藏也。

　　【二名阿难䟦陀】梵语阿难䟦陀华言喜贤以其住于有学之地得空无相无愿三解脱门即传持缘觉藏也(空者谓了达自性本空无我我所也无相者谓一切法空无男女相也无愿者谓了达诸法无相无所愿求也以能空此三者即得自在无碍故云解脱门也)。

　　【三名阿难迦罗】梵语阿难迦罗华言喜海以其解了如来说法无说而说说即无说所谓佛法大海水流入阿难心即传持菩萨藏也。

　　声闻三道(出天台四教仪集注)

　　【一见道】谓声闻因断三界见惑见真谛理故名见道即初果湏陀洹也(三界者欲界色界无色界也见惑者意根对法尘起诸分别曰见惑梵语湏陀洹华言预流谓预入圣道法流也)。

　　【二修道】谓声闻得初果已复缘真谛之理断欲界九品思惑名为修道即二果斯陀含三果阿那含也(思惑者五根对五尘起贪染心曰思九品者于上中下三品每一品中又分三品名为九品梵语斯陀含华言一来谓来欲界一番受生也梵语阿那含华言不来谓不来欲界受生也)。

　　【三无学道】谓声闻断三界见思惑尽真谛之理究竟无法可学故名无学即第四果阿罗汉也(梵语阿罗汉华言无学)。

　　结集三人(出付法藏因缘经)

　　【一阿难】梵语阿难华言庆喜斛饭王之子佛成道日生生时举国欣庆故云庆喜随佛出家得阿罗汉果多闻第一能持法藏如来灭后与文殊师利集诸大众于铁围山等处结集修多罗藏(梵语修多罗华言契经)。

　　【二优波离】梵语优波离华言化生或翻上首以其持律第一为众纪纲故也如来灭后与五百圣人于毕钵罗窟内结集毗奈耶藏(毕钵罗西域记云即菩提𣗳也梵语毗奈耶华言善治即律也)。

　　【三迦叶】梵语迦叶波华言饮光谓其身光炎涌能映余物故也如来灭后集诸大众于毕钵罗窟等处结集阿毗昙藏(梵语阿毗昙华言无比法即论也)。

　　初果三结(出四教仪集注)

　　结即见惑众生由此见惑结缚不能出离生死声闻之人断此惑尽即证初湏陀洹果故名初果三结(梵语湏陀洹华言预流谓预入圣道法流也)。

　　【一身见结】谓众生于五阴等法中妄计为身强立主宰恒起我见是名身见结(五阴者色阴受阴想阴行阴识阴也)。

　　【二戒取结】谓外道之人于非戒中谬以为戒取以进行如鸡狗戒等是名戒取结(鸡狗戒者谓外道计自身前世从鸡中来即便独立等或计从狗中来即便啖粪秽等是也)。

　　【三疑结】谓迷心背理而于正法犹豫不决不能深信是名疑结。

　　三余(出华严经随䟽演义钞)

　　【一烦恼余】烦恼余亦名障余谓二乘之人虽断三界内见思惑尽尚有界外无明惑在故名烦恼余(二乘者声闻乘缘觉乘也三界者欲界色界无色界也)。

　　【二业余】业余亦名道余谓二乘之人虽断三界内业缚尚余界外变易生死之业故名业余。

　　【三苦余】苦余亦名果余谓二乘之人已出三界分假生死尚有变易生死之苦故名苦余。

　　三佛子(出华严经䟽)

　　【一外子】谓诸凡夫未曾入道未能绍继佛种是名外子。

　　【二庶子】谓声闻缘觉但禀小乘之教生于法身不从如来大法生故是名庶子。

　　【三真子】谓大乘菩萨禀受如来大法生于法身是名真子。

　　三车(出法华经)

　　三车者车即运载之义喻三乘之人各以所乘之法运出三界而至涅槃也(三乘者菩萨乘缘觉乘声闻乘也三界者欲界色界无色界也梵语涅槃华言灭度)。

　　【一羊车】羊车者以羊挽车故名羊车喻声闻之人修四谛行求出三界但欲自度不顾他人如羊之奔逸竟不回顾后群故以羊车喻之经云如彼诸子为求羊车出于火宅是也(四谛者苦谛集谛灭谛道谛也)。

　　【二鹿车】鹿车者以鹿挽车故名鹿车喻缘觉之人修十二因缘行求出三界而略有为他之心如鹿之驰走即能回顾后群故以鹿车喻之经云如彼诸子为求鹿车出于火宅是也(十二因缘者一无明二行三识四名色五六入六触七受八爱九取十有十一生十二老死也)。

　　【三牛车】牛车者以牛挽车故名牛车喻三藏教菩萨之人修六度行但欲度人出于三界而不求自出如牛之荷负安耐一切普运故以牛车喻之经云如彼诸子为求牛车出于火宅是也(三藏者经藏律藏论藏也六度者一布施二持戒三忍辱四精进五禅定六智慧也)。

　　三乘(出法华经)

　　乘即运载之义谓声闻缘觉菩萨各以其法为乘运出三界生死同到真空涅槃故名三乘(三界者欲界色界无色界也梵语涅槃华言灭度)。

　　【一声闻乘】闻佛声教而得悟道故曰声闻谓其知苦断集慕灭修道故以此四谛为乘也(四谛者苦谛集谛灭谛道谛也)。

　　【二缘觉乘】因观十二因缘觉真谛理故名缘觉谓始观无明缘乃至老死此是观十二因缘生次观无明灭乃至老死灭此是观十二因缘灭观此因缘生灭即悟非生非灭故以此十二因缘为乘也(十二因缘者一无明二行三识四名色五六入六触七受八爱九取十有十一生十二老死也)。

　　【三菩萨乘】菩萨梵语具云菩提萨埵华言觉有情谓觉悟一切有情众生也菩萨行六度行广化众生出离生死故以此六度为乘也(六度者一布施二持戒三忍辱四精进五禅定六智慧也)。

　　三乘观门(出天台四教仪集注)

　　【一声闻观苦谛为初门】苦即三界生死之苦也谛即审实之义谓声闻之人知果苦而断集因慕寂灭而修道品谛观五阴生死之身即是众苦之本故观苦谛为初门也(三界者欲界色界无色界也五阴者色阴受阴想阴行阴识阴也)。

　　【二缘觉观集谛为初门】集即招集之义谓烦恼之因则能招集生死之苦果也缘觉之人于十二因缘中初从无明观起无明即属集谛了知苦果实由集因而生故观集谛为初门也(十二因缘者一无明二行三识四名色五六入六触七受八爱九取十有十一生十二老死也)。

　　【三菩萨观道谛为初门】道即六度也谓菩萨为利他故广行六度化诸众生故观道谛为初门也(六度者一布施二持戒三忍辱四精进五禅定六智慧也)。

　　三田喻三种人(出涅槃经)

　　【第一田】此田渠流便利无诸沙卤瓦石𣗥刺种一得百以喻菩萨根性猛利智慧明了利益众生无有穷尽是为第一田也(卤音鲁)。

　　【第二田】此田虽无沙卤瓦石𣗥刺渠流险难[(冰-水+〡)*ㄆ]实减半以喻声闻根性稍钝虽得无漏但能自利不能度生是为第二田也(无漏者谓声闻惑业已断无复漏落三界生死也)。

　　【第三田】此田渠流险难多诸沙卤瓦石𣗥刺种一得一为藁草故以喻阐提之人而于佛法无有信心今为说法以种后世善种是为第三田也(阐提梵语一阐提华言信不具外道名)。

　　三草(出法华经文句)

　　草即药草也药草既蒙云雨之润即得生长而能遍治众病变体成仙以譬五乘之人既闻法华之教无漏智慧即得增长能破无明之惑开佛知见故以三草喻之(五乘者菩萨乘缘觉乘声闻乘天乘人乘也)。

　　【一小草】小草喻人天也谓法雨既沾无不蒙润而人天之机根力微弱未获大益故名小草。

　　【二中草】中草喻声闻缘觉也谓此二乘之人蒙佛法雨而于大乘根渐增长故名中草。

　　【三上草】上草喻三藏教菩萨也谓此菩萨蒙佛法雨敷荣郁茂自他饶益故名上草(三藏者经藏律藏论藏也)。

　　三兽渡河(出天台四教仪并法华玄义)

　　三兽喻三乘河喻空理也谓通教声闻缘觉菩萨同出三界取证空理而根器有大小行位有浅深如象马兔同共渡河而有浅深之异故以此为喻也(三界者欲界色界无色界也)。

　　【一象渡河】象渡河者喻菩萨之人也谓菩萨修六度万行利益众生断见思惑及断习气尽而证菩提如象之渡河得其底也(六度者一布施二持戒三忍辱四精进五禅定六智慧也见思惑者意根对法尘而起分别曰见惑眼耳鼻舌身贪爱色声香味触五尘曰思惑习气者即见思余习之气分也)。

　　【二马渡河】马渡河者喻缘觉之人也谓缘觉修十二因缘断见思惑虽兼断习气未能净尽而证真空之理如马之渡河虽不至底而渐深也(十二因缘者一无明二行三识四名色五六入六触七受八爱九取十有十一生十二老死也)。

　　【三兔渡河】兔渡河者喻声闻之人也谓声闻修四谛法断见思惑未能除断习气而但证真空之理如兔之渡河但浮水而过不能深也(四谛者苦谛集谛灭谛道谛也)。

　　比丘三义(出大智度论)

　　梵语比丘华言除馑谓众生薄福在因无法自资得报多所馑乏出家之人戒行是良福田能除因果之馑乏故名除馑或言不翻者名含三义故也。

　　【一破恶】谓比丘修戒定慧之道能破见思之恶故名破恶。

　　【二怖魔】魔梵语具云魔罗华言杀者谓能杀人智慧之命也比丘既能修道魔即念言此人非但出我界域亦能转化于他空我眷属魔即惊怖故名怖魔。

　　【三乞士】乞是乞求之名士是清雅之称谓比丘常当乞食清净自活上乞法以资慧命下乞食以资色身故名乞士。

　　三种僧(出涅槃经)

　　【一犯戒杂僧】谓其虽持禁戒为利养故与破戒者常共亲附同其事业杂处熏习因而破戒是名犯戒杂僧也。

　　【二愚痴僧】谓其虽在阿兰若处诸根不利闇钝愚鲁经律论藏不能解了于诸弟子或犯禁戒亦不能教令清净忏悔是名愚痴僧也(梵语阿兰若华言闲静处)。

　　【三清净僧】谓其本性清净严持戒律通达经论不为诸魔之所沮坏又能调伏利益一切众生为说诸戒轻重之相堪称护法无上大师是名清净僧也。

　　律师三法(出善见毗婆沙律)

　　【一本毗尼藏】梵语毗尼华言律谓为律师者必本于毗尼讽诵通利句义辩习文字不忘然后可以教授于人所以称之为律师也。

　　【二坚持不杂】谓为律师者当怀惭愧坚持法律于毗尼藏所有文句义䟽悉皆通达若有问者次第而答不相杂乱所以称之为律师也。

　　【三受持不忘】谓为律师者于毗尼藏所传之师湏知次第授受之由若佛授优波离如是次第师师相承乃至于今于其名字或能尽知或知一二而不忘失所以称之为律师也。

　　三圆满(出瑜伽师地论)

　　【一行圆满】谓听闻正法依法修行复能为他如法演说自利利他之行既周是名行圆满。

　　【二果圆满】谓由修行即能证涅槃之果圆成满足是名果圆满(梵语涅槃华言灭度)。

　　【三师圆满】师即受道之师谓能以佛所说之法教诫于我复能引发一切梵行令得满足是名师圆满。

　　沙弥三名(出翻译名义)

　　梵语沙弥华言息慈谓息恶行慈也。

　　【一驱乌沙弥】谓能驱遣乌鸟即七岁至十二三岁者皆名驱乌沙弥也。

　　【二应法沙弥】谓能与出家之法相应即十四岁至十九岁者皆名应法沙弥也。

　　【三名字沙弥】谓能止息诸恶勤行众慈可以沙弥名字称之即二十岁已上皆号名字沙弥也。

　　三种天(出涅槃经)

　　天者天然自然乐胜身胜故名天也。

　　【一世间天】谓十方世界一切刹土中诸大国王虽处人中享受天福是名世间天。

　　【二生天】即一切众生修行十善之因受其果报或生欲界天或生色界天或生无色界天是名生天(十善者不杀生不偷盗不邪[婬-壬+(工/山)]不妄语不两舌不恶口不绮语不贪欲不瞋恚不邪见也)。

　　【三净天】谓声闻缘觉断诸烦恼获大神通变化自在清净无染是名净天。

　　三界(出华严孔目)

　　界限也别也谓三界分限各别不同故名界也。

　　【一欲界】欲有四种一者情欲二者色欲三者食欲四者[婬-壬+(工/山)]欲下极阿鼻地狱上至第六他化天男女相参多诸染欲故名欲界(梵语阿鼻华言无间第六他化天者李他所化而自娱乐也)。

　　【二色界】色即色质谓虽离欲界秽恶之色而有清净之色始从初禅梵天终至阿迦腻吒天九有一十八天并无女形亦无欲染皆是化生尚有色质故名色界(梵语阿迦腻吒华言质碍究竟一十八天者梵众天梵辅天大梵天少光天无量光天光音天少净天无量净天遍净天无云天福生天广果天无想天无烦天无热天善见天善现天色究竟天也)。

　　【三无色界】谓但有心识而无色质也始从空处终至非非想处九有四天但有受想行识四心而无形质故名无色界(四天者空无边处天识无边处天无所有处天非非想处天也)。

　　三事人胜诸天(出大毗婆沙论)

　　【一能勇猛】诸天耽嗜欲乐不复进修是人虽不见当来之果而能修诸苦行精进不怠是能勇猛胜诸天也。

　　【二能忆念】诸天耽嗜欲乐慧性常惛是人能忆记曩久所作所说之事了了分明悉无忘失是能忆念胜诸天也。

　　【三能梵行】梵者净也诸天耽嗜欲乐不复增修善业是人初发心时能种殊胜善根爱持戒律行业清净是能梵行胜诸天也。

　　阎浮提人三事胜余三洲(出长阿含经)

　　梵语阎浮提华言胜金洲即南洲也三洲者东弗于逮西瞿耶尼北郁单越也。

　　【一勇猛强记】谓南洲之人于诸教法勇猛读诵记闻广博心不忘失其余三洲则不能然所以胜之也。

　　【二勤修梵行】谓南洲之人于诸清净梵行则能精勤修习期证道果其余三洲则不能然所以胜之也。

　　【三佛出其土】谓南洲乃是中华文物之国一切圣贤皆出其中其人易化所以佛之降生必在斯土其余三洲则不示现所以胜之也。

　　三种人难报(出大毗婆沙论)

　　佛告比丘我见有三种人于诸有情多获利益其恩难报假使尽其形寿以诸上妙衣服饮食卧具医药及余资缘而供养之亦不能报也。

　　【一令出家者】谓若有人为其说法劝令出家剃发染衣以正信心受持净戒乃至成就菩提其恩难报也(梵语菩提华言道)。

　　【二令知集法者】集积集也谓众生积集烦恼惑业而能招集生死之苦若有人为其说法令知烦恼过患而灭除之其恩难报也。

　　【三令得漏尽者】漏尽者谓众生生死惑俱尽不漏落三界也若有人为其说法令如法而修破除烦恼出离生死之苦而证真空涅槃之乐其恩难报也(三界者欲界色界无色界也梵语涅槃华言灭度)。

　　太子三妃(出瑞应经并翻译名义)

　　经云太子十七岁纳妃三人以示同人法也。

　　【一瞿夷】梵语瞿夷华言明女其父名水光长者女生之时日将没余光照其室内皆明因名瞿夷是太子第一妃也。

　　【二耶输】梵语耶输陀罗华言华色是太子第二妃即罗㬋罗之母也其父名移施长者。

　　【三鹿野】鹿野是太子第三妃也其父名释长者。

　　三善知识(出止观)

　　知识者闻名钦德曰知睹形敬奉曰识谓修行之人欲得道果必由教授知识以训诲同行知识以䇿励外护知识以资养三者俱备方能成就其功故名善知识也。

　　【一教授善知识】宣传圣言曰教训诲于我曰授即教授之师也谓其人内外方便通塞障碍皆能决了是名教授善知识。

　　【二同行善知识】谓修观行之人互相䇿发切磋琢磨并心齐志如乘一船故名同行善知识。

　　【三外护善知识】护犹助也谓管理所湏以助修行之人或有外侮而能捍御故名外护善知识。

　　三想(出大智度论)

　　般若经云菩萨欲成无上道者应起平等心于一切众生无有偏党皆生亲爱之想莫生怨心莫生中人心故名三想。

　　【一怨想】怨想者谓有人加害于我及害我父母兄弟者亦生亲爱之想也。

　　【二亲想】亲想者谓于父母兄弟及亲戚朋友等皆生亲爱之想也。

　　【三中人想】中人想者谓于非怨非亲之人亦生亲爱之想也。

　　三思(出华严经䟽钞)

　　【一审虑思】谓在意地筹量之时未有所作故名审虑思。

　　【二决定思】谓意既决定乃有所作是名决定思。

　　【三动发思】唯识论云动身之思名为身业发语之思名为语业是名动发思。

　　三恶觉(出涅槃经并宗镜录)

　　觉即知觉宗镜录云若唯修事定但习世禅虽曰修行犹生恶觉以不制意地未断其原故也经云一切凡夫虽善护身心犹故生于三种恶觉是也。

　　【一欲觉】欲即贪欲谓一切凡夫之人不了五尘过患而于顺情之境种种贪求而生恶觉故名恶觉(五尘者色尘声尘香尘味尘触尘也)。

　　【二恚觉】恚即瞋恚谓一切凡夫之人不了五尘过患而于违情之境种种忿怒而生恶觉故名恚觉。

　　【三害觉】谓一切凡夫之人常为觉观怨贼之所侵害故名害觉(觉观者初心在缘曰觉细心分别曰观)。

　　三报(出慈悲水忏)

　　【一现报】谓现世作恶现身即受恶报现世作善现身即受善报是名现报。

　　【二生报】谓此生作善作恶来生方受善恶之报是名生报。

　　【三后报】谓或过去无量生中作善作恶于此生中受善恶报或在未来无量生中受善恶报是名后报。

　　三业(出析玄记)

　　【一身业】身业即身所作之业也有善有恶若杀生偷盗邪[婬-壬+(工/山)]即身恶业也若不杀不盗不[婬-壬+(工/山)]即身善业也。

　　【二语业】语业即口所说之业也有善有恶若妄言绮语恶口两舌即口恶业也若不妄言不绮语不恶口不两舌即口善业也。

　　【三意业】意业即意所起之业也有善有恶若贪欲瞋恚邪见即意恶业也若不贪欲不瞋恚不邪见即意善业也。

　　三福田(出优婆塞灭经)

　　【一报恩福田】谓父母有养育之恩师长有教诲之恩若能供养恭敬非惟报答其恩抑且自然获福是名报恩福田。

　　【二功德福田】谓若能恭敬供养佛法僧三宝非但成就无量功德亦能获其福报是名功德福田(佛梵语具云佛陀华言觉僧梵语具云僧伽华言和合众)。

　　【三贫穷福田】谓若见贫穷困苦之人当起慈愍之心以己所有资生等物而给施之唯不求报则亦自然获福是名贫穷福田。

　　三福业(出增一阿含经)

　　【一施福业】谓修行之人若遇贫穷之人来乞之时须食与食须衣与衣乃至卧具医药随其所欲皆悉施与因施获福是名施福业也。

　　【二平等福业】谓修行之人能持戒律不兴恶想梵行端严语言和雅以平等慈悲爱护之心普覆一切有情令得安隐以平等心而能致福是为平等福业也。

　　【三思惟福业】谓修行之人以智慧观察了知出要之法远离世间尘缘杂想以此思惟为出世善福之业是为思惟福业也。

　　三供养(出普贤行愿䟽)

　　【一财供养】谓以世间财宝及以种种上妙诸供养具供养诸佛菩萨是名财供养(菩萨梵语具云菩提萨埵华言觉有情)。

　　【二法供养】谓依佛所说教法修于众行乃至不舍菩萨业不离菩提心即是以法供养诸佛菩萨是名法供养(梵语菩提华言道)。

　　【三观行供养】谓依中道妙观观于一念之心具足三谛之法无有缺减众生诸佛平等不二烦恼生死即是菩提涅槃念念观之即是供养诸佛菩萨是名观行供养(三谛者真谛俗谛中谛也梵语涅槃华言灭度)。

　　三应供养(出增一阿含经)

　　【一如来所应供养】谓如来出现世间咸欲利乐一切众生于天人中最尊最上不降伏者而降伏之无救护者而救护之未度脱者而度脱之以是因缘一切天人所应供养。

　　【二阿罗汉所应供养】梵语阿罗汉华言无学谓阿罗汉生死已尽梵行已立而能利益有情为世福田以是因缘一切天人所应供养。

　　【三转轮圣王所应供养】谓转轮圣王恒以正法治化天下使其人民不杀不盗无诸过恶咸被恩泽各得其所以是因缘一切人民所应供养。

　　三种示导(出般若经)

　　示开示导引导谓菩萨见诸有情在地狱中受极苦报即起拯济之心故有三种示导也。

　　【一神变示导】谓菩萨悯彼地狱之苦故现神通之力灭除汤火刀剑种种苦具令诸众生藉此神变从地狱出生天人中受诸快乐是为神变示导。

　　【二记说示导】谓菩萨悯彼地狱之苦而于众生念念记忆不忘而为说法令诸众生藉此法力从地狱出生天人中受诸快乐是为记说示导。

　　【三教诫示导】谓菩萨悯彼地狱之苦即发慈悲喜舍之心说法教诫令诸众生藉此教诫从地狱出生天人中受诸快乐是为教诫示导。

　　三善道(出四教仪集注)

　　三善道者谓天人阿修罗同修十善虽有上中下品不同皆名善道(十善者不杀生不偷盗不邪[婬-壬+(工/山)]不妄语不两舌不恶口不绮语不贪欲不瞋恚不邪见也)。

　　【一天道】天即欲界色界无色界诸天也谓因修上品十善复修世间禅定得生其中是名天道。

　　【二人道】人即四天下之人也谓因行五常五戒复行中品十善得生其中是名人道(四天下即四洲东弗于逮西瞿耶尼南阎浮提北郁单越也五常者仁义礼智信也五戒者不杀不盗不邪[婬-壬+(工/山)]不妄语不饮酒也)。

　　【三修罗道】梵语阿修罗华言无酒谓虽行五常欲胜他故行下品十善得生其中是名修罗道亦名仙道者以修罗一道摄属不定故也(无酒者修罗于四天下采花酝于大海鱼龙业力其味不变逐瞋妒誓断酒故名无酒)。

　　三种礼佛(出华严孔目)

　　【一成过礼】谓礼佛时身仪不正而与轻慢相应如碓上下佛制有过是名成过礼。

　　【二相似礼】谓礼佛时身仪虽似端正而与杂觉相应是名相似礼(杂觉者谓觉知之念纷杂也)。

　　【三顺实礼】谓礼佛时身仪端正而与正智相应随顺实理是名顺实礼。

　　三发心(出翻译名义)

　　【一发大智心】谓欲以智慧广求一切佛法普令众生皆得法喜之乐是名发大智心。

　　【二发大悲心】谓慈愍一切众生轮回生死受种种苦誓愿救㧞是名发大悲心。

　　【三发大愿心】谓依四弘誓愿发无上菩提之心上求佛道下化众生是名发大愿心(四弘誓愿者众生无边誓愿度烦恼无数誓愿断法门无量誓愿学佛道无上誓愿成也)。

　　三发心(出释氏要览)

　　【一厌离有为发心】谓人厌恶世间皆是有为之法能招三界生死之苦欲求出离此苦即发心修行是名厌离有为发心(三界者欲界色界无色界也)。

　　【二所求菩提发心】梵语菩提华言道谓人宿有善本具正知见欲求出世妙道即发心修行是名所求菩提发心。

　　【三饶益有情发心】有情即众生也谓人起慈悲心愍念世间一切众生受生死苦即发心修行愿㧞其苦而与其乐是名饶益有情发心。

　　三种发心(出观经妙宗钞)

　　观无量寿佛经云若有众生愿生彼国者发三种心当得往生(彼国者西方安养净土也)。

　　【一至诚心】至专也诚实也谓此土众生欲生彼国当发专至诚实之心正念真如求愿往生故名至诚心。

　　【二深心】谓求无上佛果必须心契深理欲契深理必须厚种善根涅槃经云深根难㧞故名深心。

　　【三发愿心】谓以真如实心趣果善心二心功德善巧回向发愿求生净土速证法忍广㧞一切众生苦恼故名发愿心(法忍者谓于无生之法忍可忍证也)。

　　三种发菩提心(出起信论)

　　【一直心】直心者谓心常质直离诸謟曲能行正法即是菩提之心也。

　　【二深心】深心者谓于正法心生深信而复乐修一切善行即是菩提之心也。

　　【三大悲心】大悲心者悲即悲愍谓悲愍一切受苦众生常思救护令其安乐即是菩提之心也。

　　三行(亦名三种业出大智度论并王法念处经)

　　【一福行】谓因修十善等福报生欲界天上人间及阿修罗享福受乐故名福行(十善者不杀生不偷盗不邪[婬-壬+(工/山)]不妄语不两舌不恶口不绮语不贪欲不瞋恚不邪见也梵语阿修罗华言无酒)。

　　【二罪行】谓因作五逆十恶等罪报生畜生饿鬼地狱责罪受苦故名罪行(五逆者一杀父母二破和合僧三出佛身血四杀阿罗汉五破羯磨僧也十恶者杀生偷盗邪[婬-壬+(工/山)]妄语两舌恶口绮语贪欲瞋恚邪见也)。

　　【三无动行】(亦名不动行)谓修世间禅定报生色界无色界天心定不动故名无动行。

　　三种清净(出大智度论)

　　【一心清净】谓修学般若菩萨不生染心不生瞋心不生憍慢心不生悭贪心不生邪见心是名心清净(梵语般若华言智慧)。

　　【二身清净】谓修学般若菩萨心既清净再后受身常得化生是名身清净。

　　【三相清净】谓修学般若菩萨身心既皆清净则能具足相好庄严其身故名相清净。

　　清净三业(出璎珞经)

　　经云须菩提问佛色身佛即以三业答之(梵语须菩提华言空生又云善现)。

　　【一身行清净】谓身之所行能防塞一切诸不善法是名身业清净。

　　【二口言真诚】谓凡所言说真实诚信永离邪妄之语是名口业清净。

　　【三意专向道】谓[(冰-水+〡)*ㄆ]摄身心常居寂定无他异念是名意业清净。

　　三业供养(出法华文句)

　　【一身业供养】谓身至诚敬礼诸佛菩萨是名身业供养。

　　【二口业供养】谓口发言称美诸佛菩萨功德是名口业供养。

　　【三意业供养】谓端心正意想念诸佛菩萨相好是名意业供养。

　　三种净业(出观无量寿佛经)

　　经云韦提希白佛言世尊我今乐生极乐世界阿弥陀佛所唯愿世尊教我思惟教我正受于是世尊以三种净业答思惟十六妙观酬正受故知三种净业乃往生净土之因也(梵语韦提希华言思惟梵语阿弥陀华言无量寿十六妙观者日观水观地观宝𣗳观八功德水观总观华座观像观佛真身观观世音观大势至观普想观杂想观上辈生观中辈生观下辈生观也)。

　　【一孝养父母等业】谓若能孝养父母奉事师长则必慈心不杀修行十善是为净业(十善者不杀生不偷盗不邪[婬-壬+(工/山)]不妄语不两舌不恶口不绮语不贪欲不瞋恚不邪见也)。

　　【二受持三归等业】谓归依佛法僧宝具足众戒不犯威仪是为净业。

　　【三发菩提心等业】梵语菩提华言道谓发无上道心深信因果诵大乘经劝进行者是为净业。

　　三施(出大智度论)

　　【一财施】谓自能持戒不侵他人财物又能以己之财施与他人是名财施。

　　【二法施】谓既能财施又能为人说法令其开悟是名法施。

　　【三无畏施】谓一切众生皆畏于死持戒之人无杀害心令其无畏是名无畏施。

　　三施(出华严经䟽钞)

　　【一饮食施】饮食施者谓见饥饿之人即以饮食济其困馁是名下品施。

　　【二珍宝施】珍宝施者谓见贫穷之人即以财物珍宝周其窘乏是名中品施。

　　【三身命施】身命施者谓但割身肉济于饥饿众生名身施若全身施与命亦随尽名命施此施极难极重是名上品施。

　　三轮体空(出能断金刚经论)

　　谓布施时体达施者受者及所施物皆悉本空则能摧碾执着之相是名三轮体空。

　　【一施空】谓能施之人体达我身本空岂有我为能施既知无我则无希望福报之心是名施空。

　　【二受空】谓既体达本无我为能施之人亦无他人为受施之者是名受空。

　　【三施物空】物即资财珍宝等物谓能体达一切皆空岂有此物而为所施是名施物空。

　　三种不坚易三坚法(出本事经)

　　【一不坚财贸易坚财】谓一切世间财物体非坚固聚散无常不可久保若能持用布施清净梵行之人远求无上安乐涅槃或求当来天人乐果即为坚固之财永久不坏矣是为不坚之财贸易坚财也(梵语涅槃华言灭度)。

　　【二不坚身贸易坚身】谓父母所生之身乃四大假合而成危脆不实体非坚固生灭无常不可久存若能持守五戒清净无染修习菩提无上之道以证金刚不坏之身是为以不坚身贸易坚身也(四大者地大水大火大风大也五戒者不杀不盗不邪[婬-壬+(工/山)]不妄语不饮酒也)。

　　【三不坚命贸易坚命】谓人所受之命虽寿夭不齐皆同梦幻体非坚固倏忽无常不可久保若能了知四谛修习正法超越生死以续常住不朽慧命是为以不坚命贸易坚命也(四谛者苦谛集谛灭谛道谛也)。

　　三聚戒(出菩萨戒义䟽并法苑珠林)

　　聚集也戒禁戒也此三种戒能摄一切大乘诸戒故名三聚戒法苑珠林云大圣度人功唯在戒庄严论云初律仪戒以禁防为体后摄善摄生二戒以勤勇为体。

　　【一摄律仪戒】摄律仪戒者谓一切律仪无不聚摄也律即法律是禁止之义仪即仪式是轨范之义法苑珠林云摄律仪者要唯有四一者不得为利养故自赞毁他二者不得故悭不施前人(即外人也)三者不得瞋心打骂众生四者不得谤大乘经典持此四法无恶不离故名摄律仪戒。

　　【二摄善法戒】摄善法戒者所行之行能摄一切善法也谓身口意所作善法及闻思修三慧布施等六度之法无不聚摄故名摄善法戒(三慧者一闻慧谓闻法而生智慧也二思慧谓思惟而生智慧也三修慧谓修习而生智慧也六度者一布施二持戒三忍辱四精进五禅定六智慧也)。

　　【三摄众生戒】摄众生戒者谓能摄受一切众生也能摄之行即是慈悲喜舍慈名爱念能与众生乐故悲名怜愍能㧞众生苦故喜名喜庆庆一切众生离苦得乐故舍名无憎无爱常念众生同得无憎无爱故以此等法摄诸众生也。

　　三事戒(出大宝积经)

　　【一身净戒】谓身受诸戒无有阙漏无有毁犯是名身净戒。

　　【二言净戒】谓一切所说语言无有䛕謟虚诳不实是名言净戒。

　　【三意净戒】谓蠲除恶觉离诸贪欲是名意净戒。

　　灭有三义(出华严经随䟽演义钞)

　　华严䟽云梵语毗尼或翻为灭灭有三义。

　　【一灭业非】谓戒能灭杀盗等罪业之过非故名灭业非。

　　【二灭烦恼】谓戒能灭贪瞋痴等烦恼故名灭烦恼。

　　【三得灭果】谓因戒故既灭业与烦恼即得无为寂灭之果故名得灭果。

　　三种忍行(出诸经要集)

　　【一身忍行】谓菩萨修行时舍身命财无有吝惜虽被割截身体而能忍受是名身忍行。

　　【二口忍行】谓菩萨修行时虽被人轻嫌打骂闻已能忍不起斗诤是名口忍行。

　　【三意忍行】谓菩萨修行时虽被人毁訾骂辱瞋恚呵责闻已能忍不起忿恨之心是名意忍行。

　　三种精进(出菩萨善戒经)

　　【一庄严精进】庄即端庄严即严饰谓菩萨发心时精勤修习一切梵行庄严道果复为化诸众生于三界中示现受生乃至为慈悲故入地狱中代其受苦心不休息是名庄严精进(三界者欲界色界无色界也)。

　　【二摄善法精进】谓菩萨既修六度梵行不为烦恼恶业邪见之所倾动摄持世间出世间一切善法心不放逸是名摄善法精进(六度者一布施二持戒三忍辱四精进五禅定六智慧也)。

　　【三利益众生精进】谓菩萨于一切时修习圣道利益一切众生以种种法而化导之咸使断灭恶因成就善果虽历尘劫心不疲倦是名利益众生精进。

　　三种胜勇猛(出大乘庄严经论)

　　【一愿胜勇猛】愿即誓愿谓初修行之时湏发四弘誓愿发大勇猛成佛菩提广化有情知胜功德是名愿胜勇猛(四弘誓者众生无边誓愿度烦恼无数誓愿断法门无量誓愿学佛道无上誓愿成也梵语菩提华言道)。

　　【二行胜勇猛】行即所修之行谓至心学道能行妙行发大勇猛决趣菩提是名行胜勇猛。

　　【三果胜勇猛】果即修因所感之果谓一心精进修诸妙行发大勇猛决求成佛于彼之时与一切佛平等无二是名果胜勇猛。

　　三种定业轮(出地藏十轮经)

　　定即禅定业即行业轮有运转摧辗之义谓如来以禅定诵习之法轮摧辗一切烦恼惑业而成无上菩提亦令众生如说修行而证道果故说此三种定业轮也(梵语菩提华言道)。

　　【一建立修定业轮】谓令众生修行正观观察无明烦恼起灭之相及观察世间如幻如化以安那般那数息之法修习静虑则能摧破一切惑业心住正定是为建立修定业轮(梵语安那般那华言出息入息即数息观也)。

　　【二建立习诵业轮】谓令众生习诵大乘经教初中后夜精勤无怠心不散乱则能摧破一切惑业是为建立习诵业轮。

　　【三建立营福业轮】谓令众生修行布施持戒造像建塔供佛法僧又营种种福报之事则能摧破一切惑业是为建立营福业轮。

　　三胜学(出瑜伽师地论)

　　【一增上戒学】谓具足受持大小乘戒制伏过非成就威仪于诸戒法而能增胜是名增上戒学。

　　【二增上心学】谓能舍欲界诸不善法得入初禅乃至入第四禅于诸定心而能增胜是名增上心学(初禅四禅即色界天也)。

　　【三增上慧学】谓于四圣谛等法如实能知是名增上慧学(四圣谛者苦圣谛集圣谛灭圣谛道圣谛也)。

　　三事无尽(出众德三昧经)

　　【一布施无尽】谓菩萨好喜布施不吝财物乃至躯命悉能施与心不疲厌是名布施无尽。

　　【二持戒无尽】谓菩萨护持禁戒未曾违舍见犯戒者怜愍悲哀见奉戒者尊重爱敬复以戒法传化他人心不疲厌是名持戒无尽。

　　【三博闻无尽】谓菩萨闻如是法即当奉行思欲化他必湏博学一切经典与夫世间艺术无不谙练求闻禀听心不疲厌是名博闻无尽。

　　大明三藏法数卷第七
永乐北藏第 181 册 No. 1615 大明三藏法数(第1卷-第13卷)


　　大明三藏法数卷第八　　　　　　昆十

　　上天竺前住持沙门一如等奉　来集注

　　三种证相不同(出法华忏仪)

　　谓修习法华三昧于三七日中一心精进有三种证相之不同者盖由所修之人根性之有异也(梵语三昧华言正定)。

　　【一下根证相】谓行人于三七日中获得戒根清净就中所证之相亦有三品不同若于三七日中或得灵异好梦或觉诸根明净四大轻利道心勇发是下品戒根渐净之相若于三七日内行道坐禅之中忽见光华净色闻妙香气及微妙音声称赞身心庆悦得法喜乐即是中品戒根净相若于三七日中身心寂净或自见其身着净法服威仪齐整身相端严信心开发得法喜乐无所怖畏即是上品戒根净相如是三品总为下根行者所证之相。

　　【二中根证相】谓行人于禅定中所得定根清净就中所证之相亦有三品不同若于坐禅之时忽觉身心澄静发诸禅定觉观分明喜乐一心即是下品定根净相若于坐禅之时身心安定觉出入息长短细微遍身毛孔出入无阂或见自身诸不净相因发禅定身心快乐寂然正受即是中品定根净相若于坐禅之时身心安静缘自五阴之身即觉无常苦空梦幻不实乃至一切诸法不生不灭犹如虚空寂静无为厌离世间悯念一切即是上品定根净相此之三品总为中根行者所证之相(五阴者色阴受阴想阴行阴识阴也)。

　　【三上根证相】谓行人于禅定中所得慧根清净就中所证之相亦有三品不同若于行坐念诵之中忽觉身心如云如影梦幻不实因此觉心则发智慧了达诸法无有障碍于诸经论随义解释难问无滞即是下品慧根法相若于行坐诵念之中身心寂然犹如虚空于正慧中面见普贤菩萨与无量菩萨而自围绕悉现其前于是得大智慧于诸佛所说之法通达妙义说无穷尽即是中品慧根证相若于行坐念诵之中身心豁然清净入深禅定觉慧分明得无碍总持获六根清净开佛知见入菩萨位即是上品慧根证相此之三品总为上根行者所证之相(六根者眼根耳根鼻根舌根身根意根也)。

　　三善根(出阿毗达磨集异门足论)

　　【一无贪善根】谓于五欲之境不贪不着不爱不乐此无贪法是善种性能为无量善法根本故名无贪善根(五欲者色欲声欲香欲味欲触欲也)。

　　【二无瞋善根】谓于一切众生不生愤恚不欲损恼此无瞋法是善种性能为无量善法根本故名无瞋善根。

　　【三无痴善根】谓于一切诸法皆悉明了通达知是善法知是不善法知有罪法知无罪法知应修法知不应修法此无痴法是善种性能为无量善法根本故名无痴善根。

　　三乐(出大宝积经)

　　【一天乐】天然自然乐胜身胜故名为天修十善者生于天上而受种种殊胜妙乐故名天乐(十善者不杀生不偷盗不邪[婬-壬+(工/山)]不妄语不两舌不恶口不绮语不贪欲不瞋恚不邪见也)。

　　【二禅乐】谓修行之人入诸禅定一心清净万虑俱寂自然得其禅悦之趣故名禅乐。

　　【三涅槃乐】梵语涅槃华言灭度谓修行之人既离生死之苦得证涅槃之乐经云生灭灭已寂灭为乐故名涅槃乐。

　　三因三果(出瑜伽师地论)

　　【一异熟因异熟果】异世成熟名为异熟谓今世所作善恶之因即感未来世善恶之果是名异熟因异熟果。

　　【二福因福果】谓布施持戒忍辱为因即感现在及未来世所作种种事业皆得自在之果是名福因福果。

　　【三智因智果】谓修习一切智慧为因能证三乘及以佛果是名智因智果(三乘者声闻乘缘觉乘菩萨乘也)。

　　龙有三患(出诸经要集)

　　龙鳞虫之长能幽能明能大能小然有此三患也。

　　【一热风热沙患】谓一切龙若遇热风热沙着身之时烧皮烧肉及以骨髓即受痛苦故名为患。

　　【二恶风暴起患】谓一切龙若遇恶风卒暴起时其饰身宝衣自然而失龙身乃现即受苦恼故名为患。

　　【三畏金翅鸟患】谓一切龙正娱乐时被金翅鸟入于龙宫搏取始生龙子食之即生怖畏故名为患。

　　三种鬼神魔(出释禅波罗蜜次第法门)

　　魔能现诸形相恼乱行人障蔽禅定若不预善分别以祛除之则使魔得其便身心恐怖有妨精进而道业难成矣。

　　【一精媚鬼】谓精神变化厌媚于人也以十二时中子鼠丑牛等兽为种种相或作少男少女老宿之形及可畏等相恼乱行人各当其时而来善湏别识若多卯时来者必是狐兔之类说其名字精媚即散余时之来者类此可知呼其名字即皆消灭也。

　　【二[怡-台+阜]惕鬼】([怡-台+阜]音堆惕音剔)[怡-台+阜]惕即恶夜叉摩诃止观云拘那含佛末法之时有一比丘好恼乱众僧为众𢷤出遂发恶誓常恼坐禅之人此鬼亦作种种形貌或如虫类缘人头面钻刺之状或抱持于人或复言说音声喧闹及作诸兽之形来恼行人应即觉知一心闭目阴而骂之作是言我今识汝汝是阎浮提中食火嗅香等辈喜破戒种我今持戒终不畏汝兼诵戒律以除却之彼鬼即便退去无能恼乱也(梵语夜叉华言勇健梵语摩诃华言大拘那含梵语具云拘那含牟尼华言金寂梵语比丘华言乞士梵语阎浮提华言胜金洲)。

　　【三魔罗鬼】梵语魔罗华言能夺命以能夺行人智慧之命故也此鬼多作三种形相恼乱行人一违情之事即丑色恶声等可畏五尘及虎狼师子罗刹等类二顺情之事即羙色娇声可爱五尘及父母等形相之类三非违非顺之事即寻常所见五尘等类以上三事或令怖畏或令爱着皆能动乱行人之心而使禅定不得发也(五尘者色尘声尘香尘味尘触尘也)。

　　饿鬼三障(出瑜伽师地论)

　　【一外障】谓此饿鬼常受饥渴皮肉血脉皆悉枯槁头𩬊髼乱其面黯黑唇口干焦常以其舌自舐口面慞惶驰走处处求食所到泉池便见其水变成脓血自不欲饮如是等鬼由外障碍饮食是名外障。

　　【二内障】谓此饿鬼咽或如针口或如炬其腹宽大由此因缘纵得饮食不能啖饮如是等鬼由内障碍饮食是名内障。

　　【三无障】谓有饿鬼名猛焰鬘虽于饮食无有障碍然随所饮啖之物皆被烧然变成火炭由此因缘饥渴大苦是名无障。

　　三恶道(出天台四教仪集注)

　　道即能通之义谓一切众生造作恶业而生其处故名恶道也。

　　【一地狱道】谓此处在地之下铁围山间有八寒八热等狱即造作极重恶业众生堕于此道故名地狱道(八寒者頞浮陀狱泥赖浮陀狱阿吒吒狱阿波波狱咽喉狱郁波罗狱波头摩狱芬陀利狱也八热者想狱黑绳狱堆压狱叫唤狱大叫唤狱烧炙狱火烧炙狱无间狱也)。

　　【二饿鬼道】饿鬼道有三种一谓罪业极重者积劫不闻浆水之名其次者但伺求人间荡涤脓血粪秽又其次者时或一饱即造作恶业众生由悭贪故生于此道故名饿鬼道。

　　【三畜生道】谓披毛戴角鳞甲羽毛四足多足有足无足水陆空行等即造作恶业众生由愚痴故生于此道故名畜生道。

　　三途对三毒(出慈悲水忏)

　　【一火途对瞋忿】火途即地狱道也谓其处受苦众生常为镬汤炉炭等热苦所逼故四解脱经称为火途盖由众生无慈悲心常怀瞋忿致感斯报故云火途对瞋忿。

　　【二刀途对悭贪】刀途即饿鬼道也谓其处受苦众生常受刀杖驱逼等苦故四解脱经称为刀途盖由众生无惠施心常怀悭贪致感斯报故云刀途对悭贪。

　　【三血途对愚痴】血途即畜生道也谓其处受苦众生强者伏弱互相吞啖饮血食肉故四解脱经称为血途盖因众生无智慧心愚痴不了致感斯报故云血途对愚痴。

　　三种恶(出成实论)

　　【一恶】恶即背理之谓若杀盗等皆违理造作是名为恶。

　　【二大恶】谓自杀亦教人杀自悭亦教人悭等是名大恶。

　　【三恶中恶】谓自吝法亦教人吝法由一人吝法则令多人堕于恶道亦是断灭佛法是名恶中恶。

　　三无明(出佛说决定义经)

　　【一痴无明】谓人愚痴暗钝无所明了而于正法不能生信唯逐邪师邪教妄执倒见是名痴无明。

　　【二迷无明】谓人昏迷不了惑于五尘等境不能观察其患及起贪染之心是名迷无明(五尘者色尘声尘香尘味尘触尘也)。

　　【三颠无明】谓人无所明了而于正法起邪倒见如常计无常乐计非乐等是名颠无明。

　　三随烦恼(出华严经随䟽演义钞)

　　谓昏烦恼乱之法长时随逐不舍故名随烦恼。

　　【一小随烦恼】谓忿恨覆恼嫉悭诳謟憍害十种各别而起行位局故是名小随烦恼。

　　【二中随烦恼】谓无惭无愧二种俱生非各别起行通前之忿恨覆恼等唯遍在不善法中是名中随烦恼。

　　【三大随烦恼】谓掉举昏沉不信懈怠放逸散乱不正失念八种得俱生故不可名小染皆遍故不得名中二义既殊故名大随烦恼。

　　三颠倒(出宗镜录)

　　【一心颠倒】心即根尘相对所起一念之心谓心为群妄之原起惑之始因迷自性清净之心种种分别起诸颠倒是名心颠倒(根者眼耳鼻舌身意六根也尘者色声香味触法六尘也)。

　　【二见颠倒】谓眼是诸见之本由不了外尘之境皆悉虚幻是以妄生执取起诸颠倒是名见颠倒。

　　【三想颠倒】谓想取六尘之想也由不了六尘过患伤失善根是以妄生缘想起诸颠倒是名想颠倒(六尘者色尘声尘香尘味尘触尘法尘也)。

　　三毒(出法界次第)

　　毒者毒害也谓贪瞋痴皆能破坏出世善心故名毒也。

　　【一贪毒】引取之心名之为贪若以迷心对一切顺情之境引取无厌是名贪毒。

　　【二瞋毒】忿怒之心名之为瞋若以迷心对一切违情之境便起忿怒是名瞋毒。

　　【三痴毒】迷惑之心名之为痴若于一切事理之法无所明了颠倒妄取起诸邪行是名痴毒。

　　三缚(出华严孔目)

　　【一贪缚】引取之心名为贪谓众生于五尘可意之境贪染生着起诸惑业因被缠系不得解脱故名贪缚(五尘者色尘声尘香尘味尘触尘也)。

　　【二瞋缚】忿怒之心名为瞋谓众生于五尘违意之境忿怒生瞋起诸惑业因被缠缚不得解脱故名瞋缚。

　　【三痴缚】迷惑之心名为痴谓众生于一切事理之法无所明了妄生邪见起诸邪行缠绵不息故名痴缚。

　　三病用三药(出涅槃经)

　　【一贪病】谓贪爱之心对一切顺情之境着欲无厌是为贪病其病当以不净之观为药而对治之令其观于自他之身一一不净何所可贪此观若成比病即去而心寂静矣。

　　【二瞋病】谓瞋恚之心对一切违情之境热恼于怀是为瞋病其病当以慈心之观为药而对治之令其观于一切众生皆吾眷属应与其乐何所可瞋此观若成此病即去而心清凉矣。

　　【三痴病】谓迷惑之心于一切事理无所明了颠倒妄想是为痴病其病当以因缘之观为药而对治之令其知生死轮转因果相续循环无际何得而离此观若成此病即去而心明了矣(因缘观即观十二因缘也十二因缘者一无明二行三识四名色五六十六触七受八爱九取十有十一生十二老死也)。

　　三病难治(出涅槃经)

　　【一谤大乘】大乘即佛菩萨所乘之法也谓人宿无善种不能信受如来之法而于大乘经典妄生谤毁既无修种之因当受地狱之报如世重病实难治也。

　　【二五逆罪】逆者违悖天理也谓人于父母当竭力孝养以报其恩而反害之僧之和合得成道业利益于人反离间而破散之诸佛如来出现世间度脱一切众生所当恭敬供养反伤支体以出其血罗汉出离三界为世福田利益有情所当礼敬反加杀害僧之羯磨为人受戒不一心奉事禀受戒法反以恶言破毁其行如是等人永堕地狱无有出期如世极重之病尤难治也(罗汉梵语具云阿罗汉华言无学三界者欲界色界无色界也梵语羯磨华言作法)。

　　【三一阐提】梵语一阐提华言信不具谓此人拨无因果颠倒邪见不信现在未来业报不亲善友知识不听诸佛所说教诫当堕地狱无有出期如世重病终难治也。

　　三惑(出天台四教仪集注)

　　惑者昏迷不了之义也。

　　【一见思惑】见即分别也谓意根对法尘起诸邪见故名见惑思即思惟又贪染也谓眼耳鼻舌身五根贪爱色声香味触五尘而起想着故名思惑此见思惑亦名通惑者通声闻缘觉菩萨三乘共断故也。

　　【二尘沙惑】尘沙惑者谓众生见思数多如尘若沙乃他人分上之惑菩萨之行专为化他若令众生能断见思之惑于菩萨即是断尘沙惑而亦名别惑者别在菩萨所断故也。

　　【三无明惑】无明惑者谓于一切法无所明了故曰无明此惑乃业识之种子烦恼之根本声闻缘觉不知其名别在大乘菩萨定慧双修万行具足方断此惑故亦名别惑也。

　　三障(出涅槃经)

　　障蔽也谓诸众生被惑业障蔽不见正道善心不能生起故名障也。

　　【一烦恼障】昏烦之法恼乱心神故名烦恼谓贪欲瞋恚愚痴等惑障蔽正道是名烦恼障。

　　【二业障】业即业行谓由贪瞋痴起身口意造作五无间重恶之业障蔽正道是名业障(五无间业者一杀父二杀母三杀阿罗汉四出佛身血五破和合僧也)。

　　【三报障】报即果报谓由烦恼惑业生在地狱畜生饿鬼诸趣因此障蔽正道是名报障。

　　三障(出华严孔目)

　　【一皮烦恼障】即三界中思惑也谓贪瞋痴等烦恼对外六尘而起如皮在身外故名皮烦恼障(三界者欲界色界无色界也思惑者于一切法起贪爱心也六尘者色尘声尘香尘味尘触尘法尘也)。

　　【二肉烦恼障】即三界中见惑也谓断常有无等见皆属内心分别如肉在皮内故名肉烦恼障。

　　【三心烦恼障】即根本无明惑也谓此无明之惑由迷真心逐妄而起故名心烦恼障。

　　三种重障(出瑜伽大教王经)

　　【一我慢重障】谓我慢贡高邪见执蔽不能下心敬事诸佛菩萨师僧父母及不能学如来正法是名我慢重障。

　　【二嫉妒重障】谓妒贤嫉能自是他非见人修善反生嫉妒而不能学如来正法是名嫉妒重障。

　　【三贪欲重障】谓多贪多欲懒惰睡眠掉举破戒下不能学如来正法是名贪欲重障(掉者动也)。

　　三杂染(出显扬圣教论)

　　【一烦恼杂染】烦恼杂染者亦名惑杂染谓身见边见及贪瞋痴等一切烦恼皆能染污心识令不清净故也。

　　【二业杂染】业杂染者谓或因烦恼所生或因烦恼缘助动身口意造作恶业皆能染污真性令不清净故也。

　　【三生杂染】生杂染者亦名苦杂染谓因烦恼及业故生因生故苦即生老病死等苦皆能染污真性令不清净故也。

　　三时无悔(出四教仪集注)

　　三时无悔者谓人造作五逆等罪若于欲作正作作已三时之中心无改悔者是名上品极恶之业即感地狱之报也(五逆者一杀父二杀母三杀阿罗汉四出佛身血五破和合僧也)。

　　【一加行心时】加行犹方便也谓人欲作恶业之时必先起心方便加行是名加行心时。

　　【二根本心时】谓人正作恶业时之心也其心决定不可㧞动由此生于加行是名根本心时。

　　【三后起心时】谓人作恶业已后复起心缘念往所作事是名后起心时。

　　欲界三欲(出翻译名义)

　　【一饮食欲】谓凡夫之人于种种羙味饮食多生贪爱是名饮食欲。

　　【二睡眠欲】谓凡夫之人心多暗塞不能勤修道业唯耽睡眠是名睡眠欲。

　　【三[婬-壬+(工/山)]欲】谓一切男女互相贪染起诸欲事是名[婬-壬+(工/山)]欲。

　　三苦(出析玄记)

　　【一苦苦】谓有漏五阴之身性常逼迫名苦又与苦受相应即苦上加苦故名苦苦(五阴者色阴受阴想阴行阴识阴也)。

　　【二坏苦】谓乐相坏时苦相即至名为坏苦即乐极悲生是也。

　　【三行苦】行苦者即有漏之法四相迁流常不安隐故也(四相者生相住相异相灭相也)。

　　三漏(出法华文句记)

　　漏失也落也谓诸众生由起惑造业漏落三界生死不能出离也然有因果之分惑业为诸漏之因生死为诸漏之果也。

　　【一欲漏】谓众生因欲界见思二惑造作诸业而于欲界不能出离故名欲漏(意根对于法尘而起分别曰见惑眼等五根对色等五尘而起贪爱曰思惑)。

　　【二有漏】因果不亡曰有即色界无色界见思烦恼也谓众生因此烦恼不能出离色无色界故名有漏。

　　【三无明漏】无所明了故曰无明即三界痴惑也谓众生因此无明漏落三界故名无明漏。

　　三疑(出禅波罗蜜门)

　　禅波罗蜜云以疑覆故于诸法中不得定心定心无故于佛法中空无所获疑虽甚多未必障定今且明障定之疑有三种焉。

　　【一疑自】疑自者谓疑自身诸根暗钝罪垢深重非是受道之器作此自疑禅定不能发生也。

　　【二疑师】疑师者谓疑受道之师威仪相貌皆不具足自既无道何能教我作此疑慢禅定不能发生也。

　　【三疑法】疑法者谓疑所受之法非正真之道故不敬信受行既不信受禅定亦不能发生也。

　　三退屈(出华严经随䟽演义钞)

　　【一菩提广大屈】梵语菩提华言道谓闻无上菩提广大深远心便退屈是名菩提广大屈。

　　【二万行难修屈】谓闻布施等波罗蜜多修之甚难心便退屈是名万行难修屈(梵语波罗蜜多华言到彼岸)。

　　【三转依难证屈】谓闻转烦恼依菩提转生死依涅槃极难可证心便退屈是名转依难证屈(梵语涅槃华言灭度)。

　　三道(出金光明经玄义)

　　道即能通之义谓三道更互相通从烦恼通至业从业通至苦从苦复通至烦恼展转相通生死不绝故名三道。

　　【一苦道】苦即生死之苦也谓三界六道众生生而复死死已还生故名苦道(三界者欲界色界无色界也六道者天道人道修罗道饿鬼道畜生道地狱道也)。

　　【二烦恼道】昏烦之法恼乱心神即见思等惑也谓由此烦恼为因致感生死之果故名烦恼道。

　　【三业道】业即身口所作善恶业行也谓由此诸业为因致感生死之果故名业道。

　　汤泉三缘(出稽古略)

　　中天竺国王名迦胜问婆舍斯多尊者曰此苑有泉热不可探未知何缘所致愿为决之尊者曰此为汤泉有三缘所致。

　　【一神业】谓神不守其道妄作祸福以取飨祀恶业贯盈使其煎灼此泉以偿滥祭。

　　【二鬼业】谓鬼方出罪所游于人间以余业力煎灼此泉以偿宿债。

　　【三热石】谓热石其色如金其性常炎故其出泉如汤。

　　三苦对三界(出天台四教仪集注)

　　【一苦苦对欲界】谓三界受生无非是苦欲界诸境逼迫苦中复苦故云苦苦对欲界。

　　【二坏苦对色界】谓乐坏时苦名为坏苦如色界天受禅味之乐报尽还于五道受生死苦故云坏苦对色界(五道者人道修罗道饿鬼道畜生道地狱道也)。

　　【三行苦对无色界】谓虽无苦乐之境任运心有生灭名为行苦如无色界中虽无质碍之色而有漏心识自然是苦故名行苦对无色界。

　　三千世界(出长阿含经)

　　【一小千世界】谓一日一月绕一须弥山照四天下山腰是四天王天所居山顶是三十三天所居此天之上有夜摩天兜率天乐变化天他化自在天梵世天此名一世界如此一千世界一千日月一千须弥山一千四天下一千四天王天一千三十三天一千夜摩天一千兜率天一千乐变化天一千他化自在天一千梵世天总为第二禅天所覆是名小千世界(梵语须弥华言妙高四天王者东方持国天王南方增长天王西方广目天王北方多闻天王三十三天即忉利天也梵语夜摩华言善时梵语兜率华言知足)。

　　【二中千世界】谓以一千个小千世界则成中千世界此中千世界中共有百万日月百万须弥山百万四天下百万四天王天百万三十三天百万夜摩天百万兜率天百万乐变化天百万他化自在天百万梵世天一千二禅天总为第三禅天所覆是名中千世界。

　　【三大千世界】谓以一千个中千世界则成大千世界此大千世界中共有百亿日月百亿须弥山百亿四天下百亿四天王天百亿三十三天百亿夜摩天百亿兜率天百亿乐变化天百亿他化自在天百亿梵世天百万二禅天一千三禅天总为第四禅天所覆是名大千世界(亿有四等一以十万为亿二以百万为亿三以千万为亿四以万万为亿今言百亿者则以千万为亿也)。

　　三世(亦名三际出阿毗达磨集异门足论)

　　世即迁流之义亦隔别之义也。

　　【一过去世】谓善恶诸行已起已生已转已聚集已出现落谢变灭过去所摄是名过去世。

　　【二未来世】谓善恶诸行未起未生未聚集未出现未来所摄是名未来世。

　　【三现在世】谓善恶诸行现起现生现聚集现出现未转未谢未灭现在所摄是名现在世。

　　三世业(出大智度论)

　　【一过去世业】谓过去世若意起贪瞋痴等即动身口作诸恶业若意不贪不瞋不痴等即动身口作诸善业善恶之业虽殊皆受现在未来之报是名过去世业。

　　【二现在世业】谓现在世若意起贪瞋痴等即动身口作诸恶业若意不贪不瞋不痴等即动身口作诸善业善恶之业虽殊皆受未来之报是名现在世业。

　　【三未来世业】谓未来世必由身口意造作善恶诸业虽不现作望于未来毕竟不无是名未来世业。

　　三种世间(出大智度论)

　　隔别名世间差名间谓十界假名五阴国土三种一一差别不同故名三种世间(十界者佛界菩萨界缘觉界声闻界天界人界阿修罗界饿鬼界畜生界地狱界也五阴即众生身以此身是色受想行识五阴所成故也)。

　　【一假名世间】(亦名众生世间)假名者于十界五阴实法上假立名字各各不同是为假名世间(实法者谓十界五阴皆实有也假立名字者谓十界名字非实有也既有十界五阴实法即有十界众生假名且如人界中各各有身即各各有名字也余界亦然)。

　　【二五阴世间】(亦名五众世间)五阴者色受想行识也十界五阴各各差别故名五阴世间(色即质碍之色受即领纳诸尘想即思想行即造作识即分别善恶以此五者阴覆真性皆名为阴)。

　　【三国土世间】国土者即众生所依之境界也既有能依之身即有所依之土十界所依各各差别故名国土世间。

　　三种世间(出华严经䟽)

　　【一器世间】世界如器名器世间乃是释迦如来所化之境即三千世界也(梵语释迦华言能仁三千即小千中千大千也)。

　　【二众生世间】谓五阴和合众共而生间隔不同故名众生世间即释迦如来所化之机众也(五阴者色阴受阴想阴行阴识阴也)。

　　【三智正觉世间】谓如来具大智慧永离偏邪深能觉了世间出世间法故名智正觉世间即释迦如来能化之智身也。

　　器世间说法有三义(出华严经䟽)

　　【一约通力说】约犹依也谓佛以神通力令诸世间无情之物皆能说法故名约通力说。

　　【二约融通说】谓依报之土正报之身性本融通身既说法土亦能说即一说一切说故名约融通说。

　　【三约显理说】谓菩萨触对诸境皆能了知如对色即显质碍缘生无常等义触类成教故名约显理说。

　　三才配三世间(出华严经随䟽演义钞)

　　世间者隔别名世间差名间谓诸法间隔不同也。

　　【一天配正觉世间】正觉即佛也谓天道广大包万象以无余佛智弘深极十方而普照故以天配正觉世间也。

　　【二地配器世间】世界如器名器世间谓地有含藏之能亦有负载之义而为世界所依十方世界无边𠛴土亦为一切有情众生所依故以地配器世间也。

　　【三人配众生世间】人即六道之一道也谓世间一切有情之类皆名众生以人与众生皆有觉知之性故以人配众生世间也(六道者天道人道修罗道饿鬼道畜生道地狱道也)。

　　三相续(出楞严经)

　　【一世界相续】经云世为迁流界为方位东西南北四维上下为界过去未来现在为世故名世界由众生于清净心体一念不觉而起妄明妄明既立空昧相形形则摇动故有风轮执持世界明觉立坚故有金轮保持国土风金相摩故有大光为变化性宝明生润火光上蒸故有水轮含十方界此之世界同诸众生业力依空安立而有成坏之劫坏而复成成而复坏终始相续无有断绝故名世界相续(空昧相形者空即明也昧即暗也明暗互相形影动摇不定故有风轮生也执持世界者金水土三轮皆为所载持也明觉立坚者一念妄明坚执不移故有金轮生也保持国土者谓金体贵重故云保持火光为变化性者谓火能变生为熟变腐为坚等宝明生润者谓金能生水也火光上蒸者火性炎上水性流下如火蒸物气汗流下故有水轮含十方界如上所明乃是三轮相生次第若论诸轮持于世界㝡下空轮持于风轮风轮持于水轮水轮持于金轮而不言土者土与金同是坚性故不言也)。

　　【二众生相续】谓五阴诸法众共和合而生名为众生经云同业相缠合离成化流爱为种纳想为胎交遘发生吸引同业胎[卯-ㄗ+(ㄗ@、)]湿化更相变易所有受业逐其飞沉生死死生无有断绝故名众生相续(同业相缠合离成化者众生皆由六根对于六尘同造生死之业故名同业业相缠缚故因缘和合而生因缘别离而死化犹变化谓生死也流爱为种纳想为胎者流注也谓识之流爱则为种神之纳想则为胎也交遘发生吸引同业者遘遇也谓男女交相遇会情所发生吸嘬导引同业之类而入胎也更相变易者四生受报循业不定也所有受业逐其飞沉者随其所受业报或升或沉无定趣也)。

　　【三业果相续】谓众生有杀盗[婬-壬+(工/山)]三种之业而受其果报故名业果经云汝负我命我还汝债经百千劫常在生死汝爱我心我怜汝色经百千劫常在缠缚惟杀盗[婬-壬+(工/山)]三为根本随业随报无有穷尽故名业果相续(汝负我命我还汝债二句文义互见如云汝负我命汝还我命我负汝债我还汝债此杀盗二种业果也汝爱我心我怜汝色二句亦应互见如云我爱汝心汝怜我色此[婬-壬+(工/山)]欲业果也)。

　　三阿僧祇劫(出天台四教仪)

　　梵语阿僧祇劫华言无数时此三僧祇且约释迦如来修菩萨道时以论分限也俱舍论问云既云无数何复言三答曰言无数者显不可数非无数也(梵语释迦华言能仁)。

　　【初阿僧祇】谓如来始从古释迦佛至尸弃佛值七万五千佛名初阿僧祇(大论云释迦文佛先世作瓦师名大光明尔时有佛名释迦文到瓦师含寄宿瓦师以草座灯明石蜜浆三事奉佛发愿云我于当来作佛如今佛名无异故今作佛亦号释迦文也梵语尸弃又云式弃华言火)。

　　【二阿僧祇】谓如来次从尸弃佛至然灯佛值七万六千佛名第二阿僧祇(然灯佛者大论云佛初生时身光如灯后至成佛遂名然灯彼时释迦佛号曰儒童以五茎莲花献佛及礼佛足见地污湿即解鹿皮衣覆之掩泥不足乃解发覆地令佛蹈而过之佛因记曰汝自此后九十一劫劫号为贤汝当作佛号释迦文)。

　　【三阿僧祇】谓如来次从然灯佛至毗婆尸佛值七万七千佛名第三阿僧祇(梵语毗婆尸亦名维卫华言胜观)。

　　三时(出南岳祖师发愿文)

　　谓释迦如来入灭之后其教法住世有此三时不同也。

　　【一正法时】正犹证也谓如来灭后教法住世人有禀教者即能修行有修行者即能证果是名正法据法住记云佛告阿难我灭度后正法一千年由女人出家减五百年又据善见论云后为比丘尼说八敬法还得一千年又据法苑珠林云天人答宣律师曰佛锡杖在龙窟中四十年住为如来灭后有飞行罗刹能说十二部经诈为善比丘食诸持戒者为断此恶故镇龙窟中复令正法增住四百年是则正法住世总一千四百年(梵语阿难华言庆喜梵语比丘华言乞士八敬法者一尼百岁礼初夏比丘足二不得骂谤比丘三不得举比丘过四从僧受具戒五有过从僧忏六半月从僧教诫七依僧三月安居八夏讫从僧自恣法也梵语罗刹华言速疾鬼十二部经者一契经二重颂三讽颂四因缘五本事六本生七希有八譬喻九论议十自说十一方广十二授记也)。

　　【二像法时】像者似也有教有行似正法时故也谓如来灭后教法住世人有禀教即能修行多不能证果是名像法据法住记云佛告阿难我灭度后像法一千年又据法苑珠林云由佛锡杖在龙窟中因缘复令像法增住一千五百年是则像法住世总二千五百年。

　　【三末法时】谓如来灭后教法垂世人虽有禀教而不能修行证果是名末法据法住记云佛告阿难我灭度后末法一万年又据法苑珠林云由佛锡杖在龙窟中因缘复令末法增住二万年是则末法总三万年。

　　三际时(出华严经䟽并演义钞)

　　三际时者西域一岁分为三际即热时雨时寒时也。

　　【一热际时】西域记云从正月十六日至五月十五日为热时也。

　　【二雨际时】谓从五月十六日至九月十五日为雨时也。

　　【三寒际时】谓从九月十六日至正月十五日为寒时也。

　　三有(出菩萨善戒经并大智度论)

　　三有者谓欲界色界无色界六道众生各随所作善恶之业即感善恶之报因果不亡故名为有(六道者天道人道修罗道饿鬼道畜生道地狱道也)。

　　【一欲有】谓欲界天人修罗畜生饿鬼地狱各各随其业因而受果报故名欲有。

　　【二色有】谓色界四禅诸天由昔修习有漏禅定报生此天虽离欲界粗染之身而有清净之色故名色有(四禅诸天者初禅天二禅天三禅天四禅天也)。

　　【三无色有】谓无色界四空诸天由昔修习有漏禅定报生此天虽无色质为碍而亦随其所作之因受其果报故名无色有(四空诸天者空处天识处天无所有处天非非想处天也)。

　　三种有(出大智度论)

　　【一相待有】待即对待之义谓如长短彼此等实无长短亦无彼此以相待故乃有长短等名是则长因短有短因长有彼亦因此此亦因彼东西南北皆亦如是故名相待有。

　　【二假名有】假即虚假不实也谓如㲲因毛缕而成若无毛缕㲲则何有是知毛缕因缘和合假名为㲲一切众生四大和合假名为身亦复如是故曰假名有(四大者地大水大火大风大也)。

　　【三法有】谓一切诸法皆从因缘而生缘合则成缘散则灭本无自性虽无自性非如兔角龟毛有名无实故名法有。

　　三境(出宗镜录)

　　【一性境】性即实之义也谓眼识乃至身识及第八识等所缘色等实境相分不起名言无筹度心是名性境。

　　【二独影境】影即影像是相分异名谓如第六识缘空华兔角及过去未来等所变相分无种为伴但独自有是名独影境。

　　【三带质境】带即兼带质即体质谓以心缘心也如第七识缘第八识见分境时其相分无别种生一半与本质同种生一半与能缘见分同种生是名带质境。

　　三类境(出翻译名义)

　　三类境者谓第八阿赖耶识缘三种境种子根身即内境也器世间即外境也(梵语阿赖耶华言藏识)。

　　【一种子境】谓第八识能遍任持世间出世间诸法种子故名种子境。

　　【二根身境】谓第八识觉明能了之心发起内外尘劳之相于一圆湛析出根尘聚内四大而为身分故名根身境(四大者地大水大火大风大也)。

　　【三器世间境】世界如器名器世间谓从第八识转相而成现相即有山河大地等境界故名器世间境。

　　三量(出宗镜录)

　　【一现量】现即显现量即量度是楷定之义也谓眼识乃至身识对于显现五尘之境而能度量楷定法之自相不错谬故是名现量(五尘者色尘声尘香尘味尘触尘也)。

　　【二比量】比即比类谓以比类量度而知有故如远见烟知彼有火是名比量。

　　【三圣教量】谓于圣人所说现量比量之言教皆不相违定可信受是名圣教量。

　　由旬三量(出翻译名义)

　　梵语由旬亦云逾缮那华言限量业䟽云乃是轮王巡狩一停之舍犹如此方馆驿也大智度论明由旬有三种故名由旬三量。

　　【一上者八十里】谓其中边山川平易故量为八十里也。

　　【二中者六十里】谓其中边山川稍险故量为六十里也。

　　【三下者四十里】谓其中边山川险阻故量为四十里也。

　　三种相(出大智度论)

　　【一假名相】谓世间一切事物及以众生虽因众缘和合而有种种名字皆无自性虚假不实众生迷故于此假名起执取相故名假名相。

　　【二法相】谓五蕴十二入十八界等诸法以肉眼观故则见是有以慧眼观故则见是无众生迷故于此等法起执取相故名法相(五蕴者色蕴受蕴想蕴行蕴识蕴也十二入者眼入耳入鼻入舌入身入意入色入声入香入味入触入法入也十八界者眼界色界眼识界耳界声界耳识界鼻界香界鼻识界舌界味界舌识界身界触界身识界意界法界意识界也)。

　　【三无相相】谓离上二相但有无相众生迷故又于无相之中起执取相故名无相相。

　　三种相(出华严经随䟽演义钞)

　　【一标相】标即表也谓如见烟即知是火等是名标相。

　　【二形相】形即形状谓长短方圆等是名形相。

　　【三体相】体即体质谓如火以热为质相等是名体相。

　　三种色(出五蕴论)

　　【一显色】显即明显色即质碍之色谓青黄赤白光影明暗烟云尘雾虚空等色明显可见故名显色。

　　【二形色】形即形相谓长短方圆粗细高下若正不正皆有形相故名形色。

　　【三表色】表显也对也谓行住坐卧取舍屈伸虽是所行之事而有表对显然可见故名表色。

　　三种色(出阿毗昙论)

　　【一可见有对色】可见有对色者即一切色尘也谓世间之色眼则可见有对于眼故也。

　　【二不可见有对色】不可见有对色者即五根四尘也谓眼识不可见而能对色耳识不可见而能对声鼻识不可见而能对香舌识不可见而能对味身识不可见而能对触皆言胜义根也四尘即声香味触也此四亦不可见而有对于耳鼻舌身故也。

　　【三不可见无对色】不可见无对色者即无表色也谓意识缘于过去所见之境名为落谢五尘虽于意识分别明了皆不可见亦无表对故也(五尘者色尘声尘香尘味尘触尘也)。

　　三聚(出显宗论)

　　【一正性定聚】谓断贪瞋痴等烦恼皆尽心无邪伪此性决定聚集不散是名正性定聚。

　　【二邪性定聚】谓四恶趣及一切边邪等见不信正法皆名邪性此性决定聚集不散是名邪性定聚(四恶趣者修罗趣饿鬼趣畜生趣地狱趣也)。

　　【三不定性聚】谓此性或可为邪或可为正定非一向是名不定性聚。

　　三生(出华严经随䟽演义钞)

　　【一见闻生】见闻生者谓八难众生宿世见闻华严大经正法不能信受反生毁谤故感八难之报堕地狱中受诸极苦今蒙如来放足下轮相清净功德光明所照由其宿有见闻华严大经善种即得脱地狱苦生兜率天而得成道于一生内超登十地也(八难者地狱难畜生难饿鬼难长寿天难北郁单越难盲聋喑哑难世智辨聦难生在佛前佛后难也梵语兜率华言知足十地者欢喜地离垢地发光地焰慧地难胜地现前地远行地不动地善慧地法云地也)。

　　【二解行生】解行生者谓善财童子于福城东初见文殊得蒙开发而启信解遂令参问诸善知识皆获开示修行法门乃至㝡后参见普贤令其入于毛孔刹中修行菩萨广大愿因圆满诸佛无上道果如此解行即于一生而得圆满也。

　　【三证入生】证入生者谓舍利弗于逝多林中令海觉等六千比丘观察文殊师利无量功德具足庄严彼诸比丘闻是说已心意清净信解坚固顶礼文殊作如是言仁者所有色身相好愿我悉得于是文殊为诸比丘开示演说大乘之法令诸比丘成就深信获大智慧于一生内证入法界也(梵语舍利弗华言身子梵语逝多华言胜林即给孤独园也梵语比丘华言乞士梵语文殊师利华言妙德)。

　　三分别(出阿毗达磨杂集论)

　　论云唯一意识有三种分别也。

　　【一自性分别】谓意识对于现在六尘之境自性而起分别故名自性分别(六尘者色尘声尘香尘味尘触尘法尘也)。

　　【二随念分别】谓意识昔曾对于六尘之境追念不忘而起分别故名随念分别。

　　【三计度分别】谓意识于不现见事计较量度而起分别故名计度分别。

　　三无差别(出华严经䟽)

　　谓心佛众生虽在因在果迷悟不同然其理性所具本来平等初无有异故经云心佛及众生是三无差别。

　　【一心无差别】谓一念心体凡圣不二具足十界十如是等法而与诸佛众生性元平等初无有异故经云游心法界如虚空则知诸佛之境界是名心无差别(十界者佛界菩萨界缘觉界声闻界天界人界阿修罗界饿鬼界畜生界地狱界也十如是者如是相如是性如是体如是力如是作如是因如是缘如是果如是报如是本末究竟等也)。

　　【二佛无差别】谓十方诸佛了悟十界十如是等法而成正觉即是悟本心之所具亦是悟众生之所迷迷悟虽殊其体不二故法华经云唯佛与佛乃能究尽诸法实相是名佛无差别。

　　【三众生无差别】谓九界众生各具十界十如是等法而与佛之所悟本心所具之法其体不二故涅槃经云一切众生即是佛是名众生无差别(九界者十界中但除佛界也)。

　　妙行三因缘(出阿毗达磨大毗婆沙论)

　　【一时因缘】时即时分因缘者能生为因助成为缘谓五浊不增时诸有情类具大威德好修诸善盖于彼时无诸浊恶其人虽不乐为妙行而亦自然能行也(五浊者劫浊见浊烦恼浊众生浊命浊也)。

　　【二处因缘】处即处所谓中国也人生中国其性聦敏志意调柔能修善业不生邪见其人虽不乐为妙行而亦自然能行也。

　　【三补特伽罗因缘】梵语补特伽罗华言有情谓一类有情得修妙行之众同分而居其性和雅能修善业如住律仪盖亲近妙行之众其人虽不乐为众善而亦自然能行也。

　　三辈事佛(出分别经)

　　【一为魔弟子事佛】经云何谓魔弟子事佛佛言虽受佛戒心乐邪业不信正道不知有罪恶之报假名事佛常与邪俱是名魔弟子事佛。

　　【二为天人事佛】经云何谓天人事佛佛言受持五戒行于十善至死不犯信有罪福常念正法是名天人事佛(五戒者不杀不盗不邪[婬-壬+(工/山)]不妄语不饮酒也十善者不杀生不偷盗不邪[婬-壬+(工/山)]不妄语不两舌不恶口不绮语不贪欲不瞋恚不邪见也)。

　　【三为佛弟子事佛】经云何谓佛弟子事佛佛言奉持五戒广学经法修习智慧知三界苦心不乐着欲得解脱行于六度知死有生知生有死不贪身命不为邪业是名佛弟子事佛(三界者欲界色界无色界也六度者一布施二持戒三忍辱四精进五禅定六智慧也)。

　　三种光明(出瑜伽师地论)

　　【一外光明】谓日月星光及火珠灯炬等光皆能破除昏暗是名外光明。

　　【二法光明】谓随其所闻之法观察修习皆依法则因此明心见性破除愚痴之暗显发本觉妙明是名法光明。

　　【三身光明】谓诸佛菩萨二乘及诸天等身皆有光亦能破暗是名身光明(二乘者声闻乘缘觉乘也)。

　　食三德(出涅槃经)

　　经云诸优婆塞为佛及僧办诸食具种种备足皆是栴檀沉水香薪八功德水之所成熟其食甘羙有三德焉(梵语优婆塞华言近事男梵语栴檀华言与药能除病故八功德者一澄净二清冷三甘羙四轻软五润泽六安和七饮时除饥渴等八长养诸根也)。

　　【一清净】谓奉佛供僧之食当使精洁无有荤秽是名清净。

　　【二柔软】谓奉佛供僧之食当须柔软甘和而不粗涩是名柔软。

　　【三如法】谓奉佛供僧之食当随时措办制造得宜是名如法。

　　食三匙(出法苑珠林)

　　大智度论云食为行道不为益身修道之人正受食时湏作三愿。

　　【初下匙时】谓初下匙时心湏想念愿我此生所有身口意一切恶业悉令断尽。

　　【次下匙时】谓次下匙时心湏想念愿我此生所修一切善法悉令满足。

　　【后下题时】谓又次下匙时心须想念愿我此生所修善根回施众生普共成佛。

　　三净肉(出十诵律)

　　【一眼不见杀】谓自眼不见是生物是人不为我故杀是名不见杀。

　　【二耳不闻杀】谓于可信之人不闻是生物不为我故杀是名不闻杀。

　　【三不疑杀】谓知此处有屠家有自死者亦知此人不为我故杀是名不疑杀如上三种名为净肉有病许食。

　　三不净肉(出十诵律)

　　【一见杀】谓见是生物为我故杀如是见者名为见杀。

　　【二闻杀】谓于可信之人闻此生物为我故杀如是闻者名为闻杀。

　　【三疑杀】谓此处无有屠家亦无自死之物是人必为我故杀如是疑者名为疑杀如上三种名不净肉皆不许食。

　　三长物(出摩诃僧祇律)

　　【一衣长物】衣长物者谓出家之人若依佛制但许畜三衣三衣之外若更再有即名余长物也。

　　【二钵长物】钵长物者谓出家之人若依佛制但许畜一钵一钵之外若更再有即名余长物也。

　　【三药长物】药长物者谓出家之人若依佛制有诸疾病则许服药调治若病已瘥更再畜者即名余长物也。

　　三衣名义(名议出翻译)

　　【一僧伽梨】梵语僧伽梨华言合又云重谓割之而合成也义净法师云梵语僧伽𦙆华言重复衣宣律师云此三衣名皆无正翻今以义译之大衣名杂碎衣以条数多故也若从用为名则曰入王宫衣又曰入聚落衣谓于王宫说法时着及聚落乞食时着也萨婆多论云大衣分三品九条十一条十三条名下品十五条十七条十九条名中品二十一条二十三条一十五条名上品。

　　【二郁多罗僧】梵语郁多罗僧华言上着衣即七条也宣律师云七条名中等衣若从用为名则曰入众时衣礼诵斋讲时着也。

　　【三安陀会】梵语安陀会华言中宿衣谓宿睡时常近身衣也宣律师云五条名下衣若从用为名则曰院内行道杂作衣也。

　　大三灾(出法苑珠林)

　　【一火灾】谓于坏劫时有七日出现大地湏弥山渐渐崩坏四大海水展转消尽大千世界及初禅天皆悉洞然无有遗余是名火灾(梵语湏弥华言妙高四大海者即东西南北四海也)。

　　【二水灾】谓初禅天已下七番火灾坏于世间之后世界复成又于坏劫之时渐降大雨滳如车轴更兼地下水轮涌沸上腾大千世界乃至二禅天水皆弥满一切坏灭如水消盐是名水灾。

　　【三风灾】谓二禅天已下七番水灾已后又经七番火灾坏于世间至世界复成又于坏劫之时从下风轮有猛风起兼以众生业力尽故处处生风大千世界乃至三禅天悉皆飘击荡尽无余是名风灾。

　　小三灾(出法苑珠林)

　　【一饥馑灾】谓人寿八万四千岁时历过百年人若生时寿减一岁如是人寿减至三十岁时天不降雨由大旱故草菜不生思欲见水尚不可得何况饮食以是因缘世间人民饥馑死者其数无量是名饥馑灾。

　　【二疾疫灾】谓人寿减至二十岁时有大疾疫种种诸病一切皆起以是因缘世间人民疾疫死者其数无量是名疾疫灾。

　　【三刀兵灾】谓人寿减至一十岁时诸人各起斗诤手执草木即成刀仗由此器仗互相残𡧱以是因缘世间人民刀兵死者其数无量是名刀兵灾。

　　大明三藏法数卷第八
永乐北藏第 181 册 No. 1615 大明三藏法数(第1卷-第13卷)


　　大明三藏法数卷第九　　　　　　池一

　　上天竺前住持沙门一如等奉　来集注

　　四身(出成唯识论)

　　【一自性身】自性身者即法身也谓诸如来真净法界湛然常寂具足无边真实功德是一切法平等实性也。

　　【二自受用身】自受用身者即自报身也谓诸如来内智湛然照真法界尽未来际常自受用广大法乐也。

　　【三他受用身】他受用身者为他机所感而现此身即他报身也谓诸如来由平等智为十地菩萨现大神通转正法轮令他受用大乘法乐也(十地者欢喜地离垢地发光地焰慧地难胜地现前地远行地不动地善慧地法云地也)。

　　【四变化身】变化身者谓无而忽有名为变化即应身也谓诸如来随顺机宜变现此身也。

　　化应身四句(出华严经随䟽演义钞)

　　【一化身非应】谓佛随类变现龙鬼等形不为佛身是名化身非应。

　　【二应身非化】谓地前菩萨所见佛身即是随机应现非五趣摄是名应身非化(地前菩萨者即十住十行十回向诸菩萨也五趣者天趣人趣鬼趣畜生趣地狱趣也)。

　　【三亦应亦化】谓诸声闻所见佛身见诸相好皆因修成名之为应无而忽有名之为化是名亦应亦化。

　　【四非应非化】谓佛法报二身非属应化是名非应非化。

　　佛四德(出涅槃经)

　　四德者如来所证常乐我净之德也谓如来心体本空应用无染离凡夫二乘菩萨偏邪之颠倒故称为德(二乘者声闻乘缘觉乘也)。

　　【一常德】常者不迁不变之谓也性体虚融湛然常住历三世而不迁混万法而不变故名常德(三世者过去现在未来也)。

　　【二乐德】乐者安隐寂灭之谓也离生死逼迫之苦证涅槃寂灭之乐故名乐德(梵语涅槃华言灭度)。

　　【三我德】我者自在无碍之谓也然有妄我真我若外道凡夫于五阴身强立主宰执之为我乃是妄我若佛所具八自在称为我者即是真我故名我德(五阴者色阴受阴想阴行阴识阴也八自在我者一能示一身以为多身二示一尘身满大千界三大身轻举远到四现无量类常居一土五诸根互用六得一切法如无法想七说一偈义经无量劫八身遍诸处犹如虚空也)。

　　【四净德】净者离垢无染之谓也无诸惑染湛然清净如大圆镜了无纤翳故名净德。

　　身土四依(出华严经䟽)

　　【一色身依色相土】谓如来随类应化示现丈六等相好之身即依娑婆等同居之土以其有山河大地等色相是为色身依色相土(梵语娑婆华言能忍同居者凡圣同居也)。

　　【二色身依法性土】谓如来丈六等相好之身当体即是法性之身所依之土亦即常寂光土是为色身依法性土(常寂光土者即佛所居之净土也)。

　　【三法身依法性土】谓如来法性之身非心非色犹如虚空遍一切处所依之土即是常寂光土是为法身依法性土。

　　【四法身依色相土】谓如来法性之身遍于𠛴尘之土虽身土相摄事理交互色即非色相即非相而不离刹尘之土是为法身依色相土。

　　佛四种希有(出金刚经算要刊定记)

　　【一时希有】时希有者谓佛出世之时不常有也一切众生从旷劫来无明覆蔽流转生死无有穷尽今值佛出世闻说正法依教修行得免生死之苦实为希有也。

　　【二处希有】处希有者谓佛生于迦毗罗城乃在三千世界之中佛不于余处出现而于此处降生实为希有也(梵语迦毗罗华言能仁住处三千者小千中千大千也)。

　　【三德希有】德希有者谓佛具无量福慧最胜第一非诸菩萨等所可思议实为希有也。

　　【四事希有】事希有者谓佛降兜率乃至人涅槃等事天上人间最为奇特外道天魔无不归仰用大慈悲极巧方便现多种身相演无量法门随众生根普皆利益实为希有也(梵语兜率华言知足梵语涅槃华言灭度)。

　　四无所畏(出大智度论)

　　此四通言无畏者由佛十力之智内充明了决定故于大众中凡有所说则无恐惧之相故名无所畏(十力者知是处非处智力知过去现在未来业报智力知诸禅解脱三昧智力知诸根胜劣智力知种种解智力知种种界智力知一切至处道智力知天眼无碍智力知宿命无漏智力知永断习气智力也)。

　　【一一切智无所畏】一切智者于世间出世间一切诸法尽知尽见也无所畏者如佛言我是一切正智人故得安隐得无所畏在大众中作师子吼能转法轮诸沙门婆罗门若天魔梵若复余众实不能转是一切智无所畏(梵语沙门华言勤息谓勤行众善止息诸恶也梵语婆罗门华言净行天魔梵者天魔即他化自在天梵即梵天也)。

　　【二漏尽无所畏】漏尽者惑业生死俱尽也无所畏者如佛言我一切漏尽故得安隐得无所畏在大众中作师子吼能转法轮诸沙门婆罗门若天魔梵若复余众实不能转是为漏尽无所畏。

　　【三说障道无所畏】说障道者说彼魔外障蔽圣道之法也无所畏者如佛言我说障法故得安隐得无所畏在大众中作师子吼能转法轮诸沙门婆罗门若天魔梵若复余众实不能转是为说障道无所畏。

　　【四说尽苦道无所畏】说尽苦道者说能尽诸苦之道法也无所畏者如佛言我所说圣道能出世间能尽诸苦故得安隐得无所畏在大众中作师子吼能转法轮诸沙门婆罗门若天魔梵若复余众实不能转是为说尽苦道无所畏。

　　四等(出楞伽经)

　　四等者谓诸佛如来名字言语现身说法平等不二以显佛佛道同也。

　　【一字等】字即名字也经云若字称我为佛彼字亦称一切诸佛以我与彼字无差别是名字等(我者释迦如来自谓也彼者指一切诸佛也谓诸佛皆称理立名理性平等故同名佛也)。

　　【二语等】语即言语也经云谓我六十四种梵音言语相生无增无减无有差别与诸佛同一音故是名语等(六十四种梵音者一流泽二柔软三悦意四可乐五清净六离垢七明亮八甘美九乐闻十无劣十一圆具十二调顺十三无涩十四无恶十五善柔十六悦耳十七适身十八心生勇𨦣十九心喜二十悦乐二十一无热恼二十二如教令二十三善了知二十四分明二十五善爱二十六令生欢喜二十七使他如教令二十八令他善了知二十九如理三十利益三十一离重复过失三十二如师子音三十三如龙音三十四如云雷吼三十五如龙王三十六如紧那罗妙歌三十七如迦陵频伽三十八如梵王三十九如共命鸟四十如帝释美妙四十一如根鼓四十二不高四十三不下四十四随入一切音四十五无缺减四十六无破坏四十七无染污四十八无希取四十九具足五十庄严五十一显示五十二圆满一切音五十三诸根适悦五十四无讥毁五十五无轻转五十六无动摇五十七随入一切众会五十八诸相具足五十九令众生意欢喜六十说众生心行六十一入众生心意六十二随众生信解六十三闻者无其分量六十四一切众生不能思惟称量也)。

　　【三身等】经云我与诸佛法身及色身相好无有差别是名身等(法身者即法性为身也色身者如来丈六之应身也)。

　　【四法等】经云我及彼佛同得三十七品菩提分法无二无别是名法等(三十七品者观身不净观受是苦观心无常观法无我是四念处已生恶令永断未生恶令不生已生善令增长未生善令得生是四正勤欲如意足念如意足精进如意足思惟如意足是四如意足信根进根念根定根慧根是五根信力进力念力定力慧力是五力择法觉分精进觉分喜觉分除觉分舍觉分定觉分念觉分是七觉分正见正思惟正语正业正命正精进正念正定是八正道已上诸法总为三十七品也梵语菩提华言道)。

　　世医四法喻如来(出杂阿含经)

　　【一善知病】谓世之良医善能知人种种疾病以喻如来善知一切众生业惑等病也。

　　【二善知病源】谓世之良医善知疾病所起之由或由风湿或由冷热乃至饮食色欲之类发于众病以喻如来善知众生皆由无明烦恼为其根源而有生死轮回之病也。

　　【三善知病对治】谓世之良医善知对治之方如患冷病者则以热药对治患热病者则以冷药对治患不冷不热病者则以温和之药对治药若对病病无不愈以喻如来说法若众生多贪欲者则说不净之观治之多嗔恚者则说慈悲之观治之是也。

　　【四善知治已更不动发】谓世之良医善能应病与药人若服已其病即愈病既愈已身心安隐不复更发以喻如来为诸众生善说法药对治一切众生业惑之病人能依而修之则得出离生死之苦成就涅槃之乐一切业惑不复发起矣(梵语涅槃华言灭度)。

　　四方行七步(出佛本行集经)

　　谓如来初降生时于四方面各行七步步步举足出大莲华行七步已先观东方口自出言世间之中我为最胜我从今日生分已尽此是菩萨希奇之事未曾有法余方悉然。

　　【一东行七步】东行七步者涅槃经云示为众生而作导首也。

　　【二南行七步】南行七步者经云示现欲为无量众生作最上福田也。

　　【三西行七步】西行七步者经云示现无尽永断生死是最后身也。

　　【四北行七步】北行七步者经云示现已度诸有生死也。

　　四门游观(出佛本行集经)

　　经云尔时虚空有一天子名曰作瓶见悉达太子在于宫内恐其着五欲乐乃言我当为彼作于厌离之想即以威神感动令其宫内所作音乐皆为不顺五欲之事唯传涅槃微妙之声欲令厌离世间心生觉悟太子闻是声已遂发出游之心即向迦毗罗城四门游观也(五欲者色欲声欲香欲味欲触欲也梵语迦毗罗华言能仁住处)。

　　【东门见老人】时太子欲向园林游观净饭王闻之于是来令街巷洒扫严净其有老病死亡之人悉令驱逐勿使太子见之心有所厌及太子出东门作瓶天子以神通力化作老人伛偻低头倚杖呻吟曲脊傍行太子见已为驭者言我令此身亦当老耶若有如是老𡚁之相何暇向彼园林游戏宜速还宫我当思惟作何方便得免斯苦。

　　【南门见病人】时太子又欲向彼园林游观净饭王闻之于是来令街巷洒扫严净或有老病死亡之人悉令驱逐勿使太子见之复生厌离之心及太子出南门作瓶天子以神通力化作一病患人身体羸瘦喘气微弱命在须㬰不能起举太子见已为驭者言若我此身病亦不免何暇向彼园林游戏宜速还宫我当思惟作何方便得免斯苦。

　　【西门见死人】时太子出西门又欲向彼园林游观净饭王闻之于是来令严净街道复振铎言莫令更有老病死亡之人使太子见之生于厌离及太子出西门作瓶天子以神通力化作一死尸卧在床上众人舆行有诸亲属围绕哭泣太子见已心怀𢡖恻为驭者言若我此身同有死法何暇向彼园林游戏宜速还宫我当思惟作何方便得免斯苦。

　　【北门见沙门】时太子又欲向彼园林游观净饭王闻之于是来令严净街道复振铎言莫使更有老病死亡之人令太子见生厌离心及太子出北门作瓶天子以神通力化作沙门着僧伽黎执锡擎钵威仪整肃行步安详太子见已心生爱乐问言尊者汝是何人沙门答言我名出家之人世间诸行尽是无常我今舍家求无上道故名出家太子为言此业大善于是还宫白净饭王曰世间一切众生皆有别离我今志愿出家乐求涅槃(梵语沙门华言勤息梵语僧伽黎华言重复衣梵语涅槃华言灭度)。

　　出家四愿(出普耀经)

　　出家四愿者谓释迦如来初欲出家发此四誓愿度脱众生也(梵语释迦华言能仁)。

　　【一愿济众生困厄】谓我设成正觉得一切智时众生困厄被诸恼患吾当济脱令断恩爱也。

　　【二愿除众生惑障】谓众生没在生死苦海无明暗蔽悉无所知我当为其显示如清净眼内外无障令其出离也。

　　【三愿断众生邪见】谓众生在世我慢自大尊己贱彼心存邪见不慕圣道我当开化令入正真也。

　　【四愿度众生苦轮】谓众生处于生死之苦轮转无际灭智慧根不能自济我当为其说法令得度脱也。

　　四满成佛(出占察善恶业报经)

　　【一信满成佛】谓依种性地决定信于诸法不生不灭清净平等无可愿求是为信满成佛(种性者种即种子性即性分是也)。

　　【二解满成佛】谓依解行地深解法性无造无作不起生死想不起涅槃想心无所怖亦无所欣是为解满成佛(解行者解即解了行即所修之行也梵语涅槃华言灭度)。

　　【三行满成佛】谓依究竟菩萨地能除一切无明诸障菩提愿行悉皆具足是为行满成佛(究竟菩萨即等觉菩萨也梵语菩提华言道)。

　　【四证满成佛】谓依净心地得无分别寂静法智及不思议胜妙功德是为证满成佛(净心地者即妙觉佛位也)。

　　天上四塔(出佛成道记并本行集经)

　　【一箭塔】经云太子年方十五与诸释种角艺太子一箭穿七金鼓又一箭彻过七铁猪复入于土水泉迸出遂名箭井时帝释遂取其箭于忉利天建塔供养(梵语忉利华言三十三乃帝释所居之天也)。

　　【二发塔】经云太子初出家时自持宝刀而发愿云我今截落此发誓与众生断除烦恼习障寻以发掷空中时帝释接向天上建塔供养。

　　【三钵塔】经云菩萨将诣道树成等正觉时有天人告善生村主二女难陀婆罗曰汝可最初施食于是二女以乳烹麋用钵盛献菩萨食已以钵掷尼连河中时帝释收归天上建塔供养(梵语难陀华言喜梵语婆罗华言力二女名也尼连无翻)。

　　【四佛牙塔】经云佛阇维时天帝释持七宝瓶来请佛牙其火即灭宝棺自开帝释乃取佛口右颔一牙于天上建塔供养(梵语阇维华言焚烧)。

　　四处立塔(出法苑珠林)

　　【一生处立塔】谓诸佛降生之处即应起塔如今释迦牟尼佛在毗蓝园内无忧树下降生即于其处立塔也(梵语释迦牟尼华言能仁寂默梵语毗蓝华言解脱处梵语塔婆华言高显)。

　　【二得道处立塔】谓如来得道在摩竭提国菩提树下即于其处立塔也(梵语摩竭提华言善胜梵语菩提华言道)。

　　【三转法轮处立塔】谓如来转法轮其处不定或在寂场或在鹿苑或在天上等即于其处立塔也。

　　【四涅槃处立塔】梵语涅槃华言灭度谓如来在俱尸那城娑罗双树间入灭即于其处立塔也(梵语俱尸那华言角城梵语娑罗华言坚固)。

　　四法(出大乘本生心地观经)

　　经云于法宝中有其四种引导众生出生死海到于彼岸三世诸佛依此修行断一切障得成菩提。

　　【一教法】谓一切无漏善法教化众生能破无明烦恼业障也(无漏者不漏落生死也)。

　　【二理法】谓一切教法所诠之义理也。

　　【三行法】谓戒定慧等诸行之法也。

　　【四果法】谓至果所证无为涅槃等法也(梵语涅槃华言灭度)。

　　法四依(出法界次第)

　　法四依者谓依凭正法则能成就万行之因满足菩提之果也(梵语菩提华言道)。

　　【一依法不依人】依法者谓依实相等法修诸波罗蜜行则能具足清净功德能至菩提也不依人者如涅槃经云魔王尚能假化作佛况能不作其余之身是故虽是凡夫若所说所行与实相等法相应则可依信虽现佛身相好若所说所行违于实相法者则不应依也(梵语波罗蜜华言到彼岸)。

　　【二依了义经不依不了义经】依了义经者谓诸大乘经皆明中道佛性若依此而修则万行成就能见佛性也不依不了义经者谓小乘等经不明中道佛性若依此而修则万行难成不见佛性也。

　　【三依义不依语】依义者义即中道之理若依此理而修则能成就万行破诸颠倒而显中道之理也不依语者语是世间言语文字非出世法若依此而修则万行不成颠倒不破中道不显也。

　　【四依智不依识】依智者照了之心名之为智若依正观之智于诸波罗蜜观察而修则能破生死烦恼之业必证大乘涅槃之果也不依识者妄想之心名之为识若依妄识而修则构集生死烦恼之业流转无穷众苦不息也。

　　四法界(出华严法界观)

　　法界者一切众生身心之本体也法轨则也界有性分二义若约事说界即是分义谓随事分别故也若约理说界即是性义谓诸法性不能变易故也以此性分互相交络则成理事无碍法界以理融事一一融通则成事事无碍法界也。

　　【一事法界】谓诸众生色心等法一一差别各有分齐故名事法界(分齐者限量也)。

　　【二理法界】谓诸众生色心等法虽有差别而同一体性故名理法界。

　　【三理事无碍法界】谓理由事显事揽理成理事互融故名理事无碍法界。

　　【四事事无碍法界】谓一切分齐事法称性融通一多相即大小互容重重无尽故名事事无碍法界。

　　四藏(出大智度论)

　　四藏者即经律论咒也以其各各含藏一切文理故名藏也。

　　【一经藏】经藏者即如来所说一大藏大小乘诸经也经法也常也人介同尊谓之法三世不易谓之常又云契经谓上契诸佛之理下契众生之机也(十界者佛界菩萨界缘觉界声闻界天界人界修罗界饿鬼界畜生界地狱界也三世者过去现在未来也)。

　　【二律藏】律藏者即如来所制大小乘戒律也律法也谓能治众生贪嗔痴种种之恶如治世法律则能断决重轻之罪也。

　　【三论藏】论藏者即如来所说阿毗昙等论及佛弟子所造诸论也(梵语阿毗昙华言无比法)。

　　【四咒藏】咒藏者即如来所说一切秘密四咒也如诸陀罗尼及凡经中所有神咒是也(梵语陀罗尼华言咒)。

　　经含四义(出翻译名义)

　　【一法义】法即可轨可则之义谓如来所说之经十界同遵无不轨则故也(遵依也十界者佛界菩萨界缘觉界声闻界天界人界修罗界饿鬼界畜生界地狱界也)。

　　【二常义】常即不迁不变之义谓如来所说之经三世而不改易故也(三世者过去现在未来也)。

　　【三贯义】谓如来所说之经贯穿一切深妙义理故也。

　　【四摄义】谓如来所说之经摄持所化一切众生故也。

　　讲经四益(出金光明经)

　　经云虚空藏菩萨梵释天等白佛言若诸国土有能讲说此金光明微妙经典于兴国土获四利益。

　　【一国土吉祥益】谓若有国土讲说此经者国土军众势力强盛无诸怨散疾疫消除寿命修长吉祥安乐正法兴隆也。

　　【二辅臣和乐益】谓若有国上讲说此经则辅相大臣和悦无诤王所敬爱安隐丰乐随心所愿皆得满足也。

　　【三国人富寿益】谓若有国土讲说此经则沙门弟子及国邑人民修行正法多所利益寿命延长富逸安乐于诸福田悉得修立也(梵语沙门华言勤息)。

　　【四法师自利利他益】谓若有国土讲说此经其说经之人一切时中身心调适诸人民众增加守护慈悲平等心无伤害亦今一切众生诚心皈仰皆悉修习菩提之行也(梵语菩提华言道)。

　　论藏华梵四名(出华严经䟽)

　　【一摩怛理迦】梵语摩怛理迦华言本母谓及覆论议则能出生一切义理故也。

　　【二奢萨怛啰】梵语奢萨怛啰华言议论谓评议辩论空有假实等法故也。

　　【三乌波你舍】梵语乌波你舍华言近说谓从近从略说经中要义故也。

　　【四阿毗达磨】梵语阿毗达磨华言对法谓能对所问之法故也。

　　四一(出法华经文句)

　　【一理一】理即中道一实相之理也此实相之理诸佛众生体性平等无有增减但众生体虽水具全体在迷唯诸佛觉知如实之相弃此实道出应于世要令众生得此实相故经云是法非思量分别之所能解唯有诸佛乃能知之又云诸佛唯以一大事因缘故出现于世为令众生开示悟入佛之知见佛之知见即理一也(一大事因缘者即一实相也其性广博名大诸出世之仪式故名事众生有此机感故名因佛乘机而应故名缘)。

　　【二行一】行即所修一乘之妙行也谓实相之理自非一乘妙行莫能证得故经云正直舍方便但说无上道又云诸有所作常为一事事即是行故名行一也。

　　【三人一】人即所化之众生也佛出世之意但为教化菩萨成就佛道盖由机器不纯不得已而权施三乘之教渐令入大故至法华即开三乘之权而显一乘之实三乘之人同是菩萨之人故名人一也(三乘者声闻乘缘觉乘菩萨乘也)。

　　【四教一】教谓圆顿妙教即一佛乘也如来于前四时随顺机缘不得已而权说诸乘至于法华开显权即是实故经云十方佛土中唯有一乘法无二亦无三故名教一也(四时者华严时鹿苑时方等时般若时也无二者谓无藏教通教之二也无三者谓无藏教通教别教之三也)。

　　四陀罗尼(出瑜伽师地论)

　　梵语陀罗尼华言总持谓持善不失持恶不生也又翻遮持谓遮空有二边之恶持中道之善也。

　　【一法陀罗尼】谓诸菩萨得念慧力持所闻法经无量时永不忘失是名法陀罗尼。

　　【二义陀罗尼】谓诸菩萨持所闻无量义趣经无量时永不忘失是名义陀罗尼。

　　【三咒陀罗尼】咒愿也谓诸菩萨获得如是总持令其咒愿悉皆神验能除一切众生种种灾患是名咒陀罗尼。

　　【四忍陀罗尼】忍即安忍谓诸菩萨成就坚固之行于所闻法得精进忍是名忍陀罗尼。

　　四种秘密(出阿毗昙杂集论)

　　【一令入秘密】声闻之人执着空法谓一切法皆空如来为说大乘之法破其执空之见令生胜解得入圣教是名令入秘密。

　　【二相秘密】如来说一切法皆无自性无生无灭为破诸外道凡夫邪执著有之相是名相秘密。

　　【三对治秘密】谓如来宣说隐密之教皆是对彼众生过失而调治之如人有病则应病与药而治疗之即获安适是名对治秘密。

　　【四转变秘密】转变者转彼不善而变为善也谓如来说一切隐密名言皆为众生起散乱心者令生寂静起颠倒见者令生正见起烦恼者令生清净是名转变秘密。

　　乘戒缓急四句(出华严经随䟽演义钞)

　　乘戒者乘即佛所说大小乘法也戒即佛所制轻重诸戒也缓者宽缓也急者急切也。

　　【一乘急戒缓】谓因戒缓故堕于修罗饿鬼畜生地狱四趣之中由乘急故还得闻法如八部中龙鬼等皆得预会闻法是名乘急戒缓(八部者天龙夜叉乾闼婆阿修罗迦楼罗紧那罗摩睺罗伽也)。

　　【二戒急乘缓】谓因戒急故得生人天中虽生人天中由乘缓故不乐闻法是名戒急乘缓。

　　【三乘戒俱急】谓因戒急故得生人天由乘急故亦得闻法悟道是名乘戒俱急。

　　【四乘戒俱缓】谓因戒缓故永堕四趣失天人身以乘缓故不得闻法是名乘戒俱缓。

　　四种璎珞庄严(出大方等大集经)

　　璎珞庄严者谓菩萨以戒等四法庄严法身如世璎珞庄严于身也。

　　【一戒璎珞庄严】谓菩萨严持禁戒于诸众生无有恶害之心若无恶害之心一切众生常所乐见身口意业悉令清净是名戒璎珞庄严。

　　【二三昧璎珞庄严】谓菩萨于诸众生运大慈心质直柔软乃至远离贪嗔痴行修习一切三昧是名三昧璎珞庄严(梵语三昧华言正定)。

　　【三智慧璎珞庄严】谓菩萨心无疑网远离颠倒知苦断集证灭修道戒定慧聚清净无著观于世间犹如梦幻观于法界无有去来是名智慧璎珞庄严。

　　【四陀罗尼璎珞庄严】梵语陀罗尼华言能持谓菩萨能持诸善法令不散不失又云总持谓能持善不失持恶不生是名陀罗尼璎珞庄严。

　　四种三昧(出摩诃止观)

　　欲登妙位非行不阶行法众多略言其四梵语三昧华言正定又云调直定众生心行常不调不直不定入此三昧能调能直能定故名三昧。

　　【一常坐三昧】常坐三昧者亦名一行三昧文殊般若经以九十日为期独居静室跏趺正坐蠲除恶觉舍诸乱想不杂思惟系缘法界一念法界(系缘是止一念是观法法融摄故曰法界)信一切法皆是佛法若坐疲极或疾病所困或睡盖所覆或宿障发动不能遣却当专称一佛名号以求加护除经行饮食便利之外时刻相续无须㬰废此之三昧于一期中若能精勤不懈念念无间则能破除障业显发实相之理矣。

　　【二常行三昧】常行三昧者亦名般舟三昧梵语般舟华言佛立佛立有三义一佛威力二三昧力三行者本功德力能于定中见十方佛在其前立故名佛立以九十日为期终竟三月身常旋行不得休息口常唱阿弥陀佛心常想阿弥陀佛或先想后唱或先唱后想想唱相继无令休息此之三昧极能断除宿障于诸功德最为第一(梵语阿弥陀华言无量寿)。

　　【三半行半坐三昧】半行半坐三昧者若依方等经七日为期唯诵祖持咒旋百二十匝一旋一咒不迟不疾旋竟却坐思惟实相之理若依法华经三七日为期但诵本经故经云其人若行若立读诵是经若坐思惟是经我乘六牙白象现其人前此等三昧俱是半行半坐也(梵语祖持华言秘要)。

　　【四非行非坐三昧】非行非坐三昧者前之三种俱用行坐今言非行非坐者虽非行坐实通行坐亦名随自意三昧谓但于一切时中一切事上随意用观不拘限期心存止观念起即觉是也。

　　四智(出成唯识论)

　　【一大圆镜智】谓如来真智本性清净离诸尘染洞彻内外无幽不烛如大圆镜洞照万物无不明了是名大圆镜智。

　　【二平等性智】谓如来观一切法与诸众生皆悉平等以大慈悲心随其根机示现开导令其证入是名平等性智。

　　【三妙观察智】谓如来善能观察诸法圆融次第复知众生根性乐欲以无碍辩才说诸妙法令其开悟获大安乐是名妙观察智。

　　【四成所作智】谓如来为欲利乐诸众生故普于十方世界示现种种神通变化引诸众生令入圣道成本愿力所应作事是名成所作智。

　　四无碍智(亦名四无碍辩出法界次第)

　　谓菩萨于此四法智慧明了通达无滞故名四无碍智以其辩说融通亦名四无碍辩。

　　【一义无碍智】谓菩萨了知一切诸法义理通达无滞故名义无碍智。

　　【二法无碍智】谓菩萨通达一切诸法名字分别无滞故名法无碍智。

　　【三辞无碍智】谓菩萨于诸法名字义理随顺一切众生殊方异语为其演说能令各各得解辩说无滞故名辞无碍智。

　　【四乐说无碍智】谓菩萨随顺一切众生根性所乐闻法而为说之圆融无滞故名乐说无碍智。

　　智境四相(出圆觉经略䟽)

　　谓于有所证取之心迤逦浅深有此四相之异故后之三相皆因我相根本而立与金刚般若四相所言不同盖彼于迷妄之心执为四相故也。

　　【一我相】我相者谓众生于涅槃之理心有所证而其有所证取之心执着不忘认之为我名为我相经云是故证取方现我体是也(梵语涅槃华言灭度)。

　　【二人相】人相者比前我相已进一步虽不复认证为我而犹存悟我之心名为人相经云悟已超过一切证者名为人相是也。

　　【三众生相】众生相者比前人相已进一步谓虽已超过我人之相犹存了证了悟之心名众生相经云但诸众生了证了悟皆为我人而我人相所不及者存有所了名众生相是也。

　　【四寿命相】寿命相者比前众生相已进一步谓心照清净于前众生相中所存了悟之心虽已觉知超过然犹存能觉之知如彼命根潜续于内名寿命相经云觉所了者不离尘故是也(不离尘者谓此觉了之心不离妄尘故也)。

　　四镜(出起信论)

　　镜以明净鉴照为义谓真如本觉之性有空有不空有体有用故以四镜喻焉。

　　【一如实空镜】谓真如实相体本空寂离一切妄心境界之相如明镜无染故名如实空镜。

　　【二因熏习镜】谓真如觉体能作现法之因复能熏习内心而一切境界悉于中现故名因熏习镜(已上二种明真如在缠故有空不空之义也缠者烦恼业缚也)。

　　【三法出离镜】谓真如觉体之法出离烦恼之尘纯一明净故名法出离镜。

　　【四缘熏习镜】缘即所化机缘谓真如觉体出缠之时随照物机与彼众生作外缘熏力令其修习善根故名缘熏习镜(已上二种明真如出缠从体而起用也)。

　　四安乐行(出法华文句)

　　谓身无危险故安心无忧恼故乐身安心乐乃能进行故名安乐行。

　　【一身安乐行】谓身应当远离十种之事一远离豪势二远离邪人邪法三远离凶险嬉戏四远离旃陀罗五远离二乘众妨修大乘之行故六远离欲想七远离不男之人八远离危害之处九远离讥嫌之事十远离畜养既远离已常好坐禅修摄其心是名身安乐行(梵语旃陀罗华言屠者二乘者声闻乘缘觉乘也)。

　　【二口安乐行】谓口应远离四种语一不乐说人及经典过二不轻慢谓不倚大乘而轻蔑小乘也三不赞他亦不毁他四不生怨嫌之心善修如是安乐心故是名口安乐行。

　　【三意安乐行】谓意应弃四种恶一不嫉謟二不轻骂谓不应以大行而诃骂小行之人也三不恼乱四不争竞为一切众生平等说法是名意安乐行。

　　【四誓愿安乐行】谓由众生不闻不知不觉于是起慈悲心誓愿为说故经云我得阿耨多罗三藐三菩提时随在何地以神通力智慧力引之令得住是法中是名誓愿安乐行(梵语阿耨多罗三藐三菩提华言无上正等正觉)。

　　四安乐行(出华严经䟽)

　　此四安乐行者乃清凉澄观国师依法华经安乐行品而立谓涅槃之果名为安乐修此行者能趣涅槃故名安乐行又住此四行则身静神定外苦不千故名安乐行(梵语涅槃华言灭度)。

　　【一毕竟空行】毕竟空行者心境两忘空有双会也法华经云行处近处谓以观照理如理而行名为行处复观一切法空即近于理名为近处以行处近处终归于空也。

　　【二身口无过行】身口无过行者谓身能远离杀盗等过恶口能远离妄言绮语等过恶法华经云若读经时不乐说人长短及经典过是也。

　　【三心无嫉妒行】心无嫉妒行者谓见人修善即能随喜劝修证入菩提之道远离嫉害妒忌等行法华经云于后末世法欲灭时受持读诵斯经典者无怀嫉妒謟诳之心是也(梵语菩提华言道)。

　　【四大慈悲行】大慈悲行者谓起慈悲心发大誓愿愿拔众生之苦与众生之乐法华经云于在家出家人中生大慈心于非菩萨人中生大悲心是也。

　　藏教生灭四谛(出天台四教仪集注)

　　藏教者经律论三藏之教也生灭者此教诠因缘生法有生有灭也四谛者谛即审实之义谓声闻之人用析空观谛审苦集灭道之法一一不虚是名藏教生灭四谛(因缘生法者六根为因六尘为缘根尘相对所起之心名为生法析空者析即分析谓分析五阴等法皆空也)。

　　【一苦谛】苦即逼迫之义有三苦八苦总而言之不入三界生死声闻之人谛审生死实苦故名苦谛(三界者欲界色界无色界也三苦者苦苦坏苦行苦也八苦者生苦老苦病苦死苦爱别离苦怨憎会苦求不得苦五盛阴苦也)。

　　【二集谛】集即招集之义谓声闻之人谛审烦恼惑业实能招集生死之苦故名集谛。

　　【三灭谛】灭即寂灭谓声闻之人既厌生死之苦谛审涅槃实为寂灭之乐故名灭谛。

　　【四道谛】道即能通之义谓声闻之人谛审戒定慧之道实能通至涅槃故名道谛(梵语涅槃华言灭度)。

　　通教无生四谛(出天台四教仪集注)

　　通教者谓通前藏教通后别圆也无生四谛者谓此教三乘之人根利用体空观体达五阴诸法当体即空如幻如化故云苦无逼迫相集无和合相灭无生相道不二相也是名通教无生四谛(通前藏教者谓此教钝根菩萨但证真空之理与前藏教是同也逸后别圆者谓此教利根菩萨即于真空之理能知不空证入中道之理与后别圆二教是同也三乘者声闻乘缘觉乘菩萨乘也五阴者色阴受阴想阴行阴识阴也)。

　　【一苦谛】谓此教三乘用观巧故审实五阴生死等苦当体即空而无逼迫之相故名苦谛。

　　【二集谛】谓此教三乘用观巧故审实惑业之因当体即空了无惑业和合之相故名集谛。

　　【三灭谛】谓此教三乘用观巧故审实五阴生死等苦昔本无生今亦无灭故名灭谛。

　　【四道谛】道即戒定慧之道谓此教三乘用观巧故审实所破之集能破之道同一真空无有二相故名道谛。

　　别教无量四谛(出天台四教仪集注)

　　别教者别前藏通别后圆教也无量四谛者谓此教独菩萨法菩萨所化众生既无量其所用法门亦无有量故云苦有无量相十法界果报不同故集有无量相五住烦恼不同故道有无量相恒沙法门不同故灭有无量相诸波罗蜜不同故是名别教无量四谛(别前藏通者此教纯是菩萨所修之法不同藏通二教是三乘共修也别后圆教者此教所明法门行相隔历次第不同圆教一切圆融也十法界者佛界菩萨界缘觉界声闻界天界人界阿修罗界饿鬼界畜生界地狱界也五住烦恼者一切见住地惑欲爱住地惑色爱住地惑有爱住地惑无明住地惑也梵语波罗蜜华言到彼岸生死为此岸涅槃为彼岸也)。

　　【一苦谛】谓此教菩萨谛审十界众生生死诸苦一一不虚故名苦谛(十界众生佛亦在列者大论云众生无上者即佛是也)。

　　【二集谛】谓此教菩萨谛审十界众生惑业实能招集生死之苦故名集谛。

　　【三道谛】谓此教菩萨谛审无量道法实能自利利他故名道谛。

　　【四灭谛】谓此教菩萨谛审六度之行实能证于涅槃寂灭之理故名灭谛(六度者一布施二持戒三忍辱四精进五禅定六智慧也)。

　　圆教无作四谛(出天台四教仪集注)

　　圆教者谓事理无碍法法融摄也无作四谛者大乘菩萨圆观诸法事事即理无有造作故云阴入皆如无苦可舍尘劳本清净无集可除边邪皆中正无道可修生死即涅槃无灭可证是名圆教无作四谛(阴入皆如者阴即色受想行识五阴也入即六根六尘互相涉入通为十二入也此阴入之法皆言如者如即理也边邪皆中正者谓空有二边邪倒之见皆即中正也)。

　　【一苦谛】谓此教菩萨谛审五阴十二入之法皆即真如实无苦相可舍故名苦谛。

　　【二集谛】谓此教菩萨谛审一切烦恼尘劳性本清净实无招集生死之相故名集谛。

　　【三道谛】谓此教菩萨谛审一切诸法皆即中道离边邪见实无烦恼之惑可断亦无菩提之道可修故名道谛。

　　【四灭谛】谓此教菩萨谛审生死涅槃体元不二实无生死逼迫之苦可断亦无涅槃之寂灭○乐可证故名灭谛。

　　四胜义谛(出成唯识论)

　　【一世间胜义】谓于世间五蕴虚妄之法而说真如胜妙之义也(五蕴者色蕴受蕴想蕴行蕴识蕴也)。

　　【二道理胜义】谓声闻观苦集灭道四谛之理即是胜妙之义也。

　　【三证得胜义】谓声闻证得二空真如之理即是胜妙之义也(二空者人空法空也)。

　　【四胜义胜义】谓一真法界之理唯有诸佛尽知尽证乃胜义中之最胜义也。

　　四世俗谛(出瑜伽师地论)

　　【一世间世俗】俗即习俗谓世间众生安立舍宅及治生等种种之事皆悉虚假不实也。

　　【二道理世俗】谓五蕴等法皆是假名安立若依道理一一推穷皆无自体也(五蕴者色蕴受蕴想蕴行蕴识蕴也)。

　　【三证得世俗】谓观世俗假立之法皆空证得预流等果也(预流者预入圣道之流即初果也)。

　　【四胜义世俗】谓于世俗假立之法了达胜妙之义也。

　　四念处(出法界次第)

　　念即能观之观处即所观之境也谓诸众生于色受想行识五阴起四颠倒于色多起净倒于受多起乐倒于想行多起我倒于心多起常倒为令众生修此四观以除四倒故名四念处也。

　　【一观身不净】身有内外己身名内身他人之身名外身此内外身皆揽父母遗体而成从头至足一一观之纯是秽物众生颠倒执之为净而生贪着故令观身不净也。

　　【二观受是苦】领纳名受有内受外受意根受名内受五根受名外受一一根有顺受违受不违不顺受于顺情之境则生乐受于违情之境则生苦受于不违不顺生境则生不苦不乐受乐受是坏苦苦受是苦苦不苦不乐受是行苦众生颠倒以苦为乐故令观受是苦也(五根者眼根耳根鼻根舌根身根也乐受是坏苦者乐坏则苦生即乐极悲生也苦苦者于苦身上更加苦受故名苦苦行苦者虽是不苦不乐念念心有生灭是故名行苦也)。

　　【三观心无常】心即第六识也谓此识心体性流动若粗若细若内若外念念生灭皆悉无常众生颠倒计以为常故令观心无常也。

　　【四观法无我】法有善法恶法人皆约法计我谓我能行善行恶也善恶法中本无有我若善法是我恶法应无我若恶法是我善法应无我众生颠倒妄计有我故令观法无我也。

　　四正勤(亦名四断出法界次第)

　　正则不邪勤则不怠毗婆沙论云断已生恶法犹如除毒蛇断未生恶法如预防流水增长已生善如溉(居代切灌也)甘果栽(栽苗也)未生善令生如钻(祖官切穿也)木出火故名四正勤(梵语毗婆沙华言广解)。

　　【一已生恶令永断】谓五盖等烦恼覆心离五种善根故一心勤精进方便断除不令更生也(五盖者贪欲盖瞋恚盖睡眠盖悔盖疑盖也五善根者信根精进根念根定根慧根也)。

　　【二未生恶令不生】谓五盖等烦恼恶法今虽未生后若生时能遮五种善根故一心勤精进方便遮止不令生也。

　　【三已生善令增长】谓五种善根已生为令增长故一心勤精进方便修习令不退失也。

　　【四未生善令得生】谓五种善根虽未生为令生故一心勤精进方便修习令得生也。

　　四正断(出杂阿含经)

　　【一断断】谓所起恶不善法断已复生更须精进摄受令不生起断而又断是名断断。

　　【二律仪断】谓坚持戒律慎守威仪断一切恶是名律仪断。

　　【三随护断】谓于无漏真实三昧相中随顺守护不令退没是名随护断(无漏者不漏落生死也梵语三昧华言正定)。

　　【四修断】谓已起善法增益修习令其生长诸不善法自然断除是名修断。

　　四如意足(出法界次第)

　　【一欲如意足】欲者希向慕乐庄严彼法故名为欲谓凡所修习一切诸法若无乐欲之心事必不遂若能乐欲所愿皆得是为欲如意足(庄严彼法者谓修希向心今四念处身受心法之观成就也)。

　　【二念如意足】念者专注彼境一心正住故名念谓若非一心观法断绝若能一心所愿皆得是为念如意足。

　　【三精进如意足】精进者无杂曰精无间曰进谓惟专观理使无间杂故曰精进凡所修习一切诸法若无精进事必不成若能精进所愿皆得是为精进如意足。

　　【四思惟如意足】思惟者思惟彼理心不驰散也谓凡所修习若能思惟所愿皆得是为思惟如如意足。

　　四种方便(出起信论)

　　论问云既说法界一相佛体无二何故不唯念真如复假求学诸善之行答曰譬如大摩尼宝体性明净而有矿(古猛切)秽之垢若不以方便磨治终不得净故说四种方便(梵语摩尼华言如意)。

　　【一行根本方便】谓观一切法自性无生离于妄见不住生死及观一切法因缘和合业果不失起大悲心摄化众生不住涅槃以此为行则能出生一切善法故名行根本方便(因缘者眼耳鼻舌身意六根为因色声香味触法六尘为缘缘即缘助谓助于六根能生六识也梵语涅槃华言灭度)。

　　【二能止方便】止即遮止谓惭愧悔过能止一切恶法不令增长故名能止方便。

　　【三发起善根方便】谓勤供养礼敬三宝赞叹随喜劝请诸佛以爱敬三宝淳厚心故信得增长乃能志求无上之道又因三宝护持力故能令业障消除善根增长故名发起善根方便(三宝者佛宝法宝僧宝也)。

　　【四大愿平等方便】谓发广大誓愿尽未来际化度一切众生皆令究竟入于涅槃故名大愿平等方便。

　　大明三藏法数卷第九
永乐北藏第 181 册 No. 1615 大明三藏法数(第1卷-第13卷)


　　大明三藏法数卷第十　　　　　　池二

　　上天竺前住持沙门一如等奉　来集注

　　四悉檀(出法华文句)

　　悉遍也檀梵语具云檀那华言施华梵兼称故名悉檀佛以此四说法遍施一切众生故名四悉檀也。

　　【一世界悉檀】世即隔别之义界即界分也盖由众生根器浅薄故佛随其所欲乐闻为之次第分别而说令生欢喜是名世界悉檀。

　　【二为人悉檀】谓佛欲说法必先观众生机器之大小宿种之浅深然后称其机宜而为说之令生正信增长善根故名为人悉檀。

　　【三对治悉檀】谓如众生贪欲多者教观不净瞋恚多者教修慈心愚痴多者教观因缘为对此等诸病说此法药遍施众生故名对治悉檀。

　　【四第一义悉檀】第一义即理也谓佛知众生善根已熟即为说法令其得悟圣道是名第一义悉檀。

　　四摄利益(出大集经)

　　【一佛摄利益】谓佛摄持众生令其常得亲近诸佛诸魔不得其便故名佛摄利益。

　　【二天摄利益】谓诸天摄持众生于说法之处常乐听受不为他缘所害故名天摄利益。

　　【三福摄利益】谓福德庄严于身有诸相好庄严于口凡所演说众生乐闻庄严种姓令生尊贵故名福摄利益。

　　【四智摄利益】谓以智慧知众生根性随宜说法知众生病苦随病施药得大神通游诸佛土了了通达法界之理是名智摄利益。

　　涅槃四种大乐(出大涅槃经)

　　【一无苦乐】○无苦乐者谓无世间之苦乐也世间之乐即是苦因故经云不断乐者则名为苦以断乐故则无有苦无苦无乐乃名大乐此即涅槃之大乐也(梵语涅槃华言灭度)。

　　【二大寂静乐】谓涅槃之性是大寂静以其远离一切愦闹法故以大寂静名为大乐此即涅槃之大乐也。

　　【三大知乐】谓诸佛如来有大智慧于一切法悉知悉见名为大乐此即涅槃之大乐也。

　　【四不坏乐】谓如来之身非烦恼无常之身犹如金刚不能毁坏身不坏故名为大乐此即涅槃之大乐也。

　　四种涅槃(出成唯识论)

　　【一本来自性清净涅槃】谓真如理随缘变造一切诸法虽有烦恼垢染而本性清净具足无量微妙功德无生无灭湛若虚空一切众生平等共有与一切法不一不异离一切相无有分别故名本来自性清净涅槃(梵语涅槃华言灭度)。

　　【二有余依涅槃】谓烦恼之障虽灭尚余欲界五阴之身而为所依故名有余依涅槃(五阴者色阴受阴想阴行阴识阴也)。

　　【三无余依涅槃】谓烦恼既尽所余五阴之身亦灭故名无余依涅槃。

　　【四无住处涅槃】谓不住生死不住涅槃穷未来际利乐有情故名无住处涅槃。

　　华严四分(出法宝标目)

　　【一信分】谓第一会菩提场中说世主妙严品至毗卢遮那品名举果劝乐生信分盖举扬如来依正二报难思之果劝励当机闻而乐欲生其净信故名信分(梵语菩提华言道梵语毗卢遮那华言遍一切处依正二报者身为正报国土是依报也)。

　　【二解分】谓第二会普光明殿说十信法第三会忉利天宫说十住法第四会夜摩天宫说十行法第五会兜率陀天宫说十回向法第六会他化自在天宫说十地法第七重会普光明殿说十定等法名修因契果生解分盖进修六位之圆因契证十身之妙果令生胜解故名解分(十信者信心念心精进心慧心定心不退心护法心回向心戒心愿心也十住者发心住治地住修行住生贵住方便具足住正心住不退住童真住法王子住灌顶住也十行者欢喜行饶益行无嗔恨行无尽行离痴乱行善现行无著行尊重行善法行真实行也十回向者救一切众生离众生相回向不坏回向等一切佛回向至一切处回向无尽功德藏回向随顺平等善根回向随顺等观一切众生回向真如相回向无缚解脱回向法界无量回向也十地者欢喜地离垢地发光地焰慧地难胜地现前地远行地不动地善慧地法云地也十定者普光大三昧妙光大三昧次第遍往诸佛国土大三昧清净深入行大三昧知过去庄严藏大三昧智光明藏大三昧了知一切世界佛庄严大三昧众生差别身大三昧法界自在大三昧无碍轮大三昧也六位者十住十行十回向十地等觉妙觉也十身者菩提身愿身化身力持身相好庄严身威势身意生身福德身法身智身也)。

　　【三行分】谓第八会普光明殿普贤说离世间一品具二千行法名托法进修成行分盖于差别因果之法既生解已今乃寄托前法摄解成行随举一行六位顿修故名行分(二千行法者即普慧菩萨二百问普贤菩萨二千答是也)。

　　【四证分】谓第九会逝多林说入法界品名依人证入成德分盖由前大行既具随事显理而善财童子历事善知识随所见闻无不证入故名证分(梵语逝多华言胜林)。

　　四种教授(出瑜伽师地论)

　　【一无倒教授】谓不颠倒宣说法义令其受持读诵修学是名无倒教授。

　　【二渐次教授】谓称其根机宣说法义先教习小后令入大是名渐次教授。

　　【三教教授】谓或从如来或从佛弟子所闻正教即如其教不增不减教授他人是名教教授。

　　【四证教授】谓自己所证之法为欲令他得证方便教授是名证教授。

　　四种授记(出菩提资粮论)

　　圣言说与曰授果与心期曰记。

　　【一未发菩提心授记】谓诸佛世尊观诸众生根机利钝其有具增上信者佛则令其发菩提心而为授记当得作佛是名未发菩提心授记(梵语菩提华言道增上犹增胜也)。

　　【二共发菩提心授记】谓诸菩萨善根成熟得增上行但欲度脱一切众生同诸众生共发菩提心誓愿同成正觉蒙佛授记是名共发菩提心授记。

　　【三隐覆授记】谓此人修行精进固当授记恐其自闻授记则志满足不复更发精进之心如不授记复恐众人生疑而谓此人修行精进不蒙授记故佛以威神之力密为授记当得作佛使他人闻不使其自闻是为隐覆授记。

　　【四现前授记】谓诸菩萨成熟出世善根得不动地即时蒙佛授记是为现前授记。

　　四种真实义(出菩萨善戒经)

　　【一世流布真实义】谓世间之法悉同其名众生见地即言是地见火即言见火终不言是水是风至于见苦终不言乐见乐终不言苦虽假名立相而称认皆同是为世流布真实义。

　　【二方便流布真实义】谓世间有智之人先以心意筹量随宜方便造作经书论议开导于人是为方便流布真实义。

　　【三净烦恼障真实义】谓声闻缘觉以无漏道破诸烦恼结业得无碍智是为净烦恼障真实义。

　　【四净智慧障真实义】谓佛菩萨于声闻缘觉所得无碍之智以能障中道之理不能显发故名智慧障今佛菩萨断此之障则中道之理自然显现是为净智慧障真实义。

　　四种对治(亦名四道出阿毗达磨俱舍论)

　　对即敌对治即攻治譬如人有此病即用此药治之故名对治。

　　【一厌患对治】谓众生见欲界生死之苦烦恼惑业之集深生厌恶起大加行修于圣道对治苦集故名厌患对治。

　　【二断对治】谓众生知一切烦恼惑业能招生死之苦于是修无间道断除惑业故名断对治(无间道者观道相续无有间断也)。

　　【三持对治】谓从无间道后起解脱道则能摄持所断烦恼不令更起故名持对治(解脱道者不系名解自在名脱谓解脱一切惑业之缚也)。

　　【四远分对治】谓从解脱道后起胜进道能令所断之惑永永远离故名远分对治(胜进道者犹增进之意也)。

　　同教说听四句(出华严经䟽)

　　同教者谓会三乘归一乘也(三乘者声闻乘缘觉乘菩萨乘也)。

　　【一唯说无听】谓佛真心外无别众生以众生真心即佛真心故故所说教唯佛所现是名唯说无听。

　　【二唯听无说】谓众生心外更无别佛以佛真心即众生真心故故所说教即众生自现是名惟听无说。

　　【三说听双全】谓佛真心现时不碍众生真心现故是名说听双全。

　　【四说听双寂】谓佛即众生故非佛众生即佛故非众生互夺双亡则说听双寂故净名经云其说法者无说无示其听法者无闻无得是也。

　　别教说听四句(出华严经䟽)

　　别教者圆融具德异前诸教。

　　【一唯说无听】谓众生全在诸佛心中故则果门摄法无遗故所说教唯佛所现是名惟说无听。

　　【二惟听无说】谓佛全在众生心中故则因门摄法无遗故所说教即众生心容自现是名唯听无说。

　　【三说听双存】谓生佛互在则因果交彻故众生心中之佛为佛心中之众生说法佛心中之众生听众生心中之佛说法是名说听双存。

　　【四说听双寂】谓众生全在佛则同佛非生佛全在众生则同生非佛两相形夺二位齐融则佛心中之众生无听众生心中之佛无说是名说听双寂。

　　起信四觉(出起信论)

　　【一本觉】谓一切众生自性清净心源离于妄念即寂而照等虚空界无所不遍法界一相即是如来平等法身故名本觉。

　　【二相似觉】谓圆教十信位中由始觉之功见思粗惑既已断竟尚余无明细惑未破所觉之理非真本觉唯得名为相似故名相似觉(十信者信心念心精进心慧心定心不退心护法心回向心戒心愿心也)。

　　【三随分觉】谓圆教十住十行十回向十地等觉位中分破无明之惑故得分分是真本觉故名随分觉(十住者发心住治地住修行住生贵住方便具足住正心住不退住童真住法王子住灌顶住也十行者欢喜行饶益行无嗔恨行无尽行离痴乱行善现行无著行尊重行善法行真实行也十回向者救一切众生离众生相回向不坏回向等一切佛回向至一切处回向无尽功德藏回向随顺平等善根回向随顺等观一切众生回向真如相回向无缚解脱回向法界无量回向也十地者欢喜地离垢地发光地焰慧地难胜地现前地远行地不动地善慧地法云地也)。

　　【四究竟觉】谓圆教极果妙觉位中无明之惑既尽本觉之体全彰得心见性心即常住是名究竟觉。

　　四德处(出成实论)

　　论云若近善人则闻正法闻正法已则具四德处。

　　【一慧德处】谓由闻正法生大智慧故名慧德处。

　　【二实德处】谓以是智慧见真谛空故名实德处。

　　【三舍德处】谓见真空即得离诸烦恼故名舍德处。

　　【四寂灭德处】谓烦恼尽故心得寂灭故名寂灭德处。

　　四法施(出宝积经)

　　法施者谓如来以此四法施诸众生令依此法修证不起邪见也。

　　【一一切万物皆归无常】谓众生愚惑不知世间有情无情等物悉皆有生有灭有成有坏毕竟无常而反计有常如来说法为断此计故曰一切万物皆归无常。

　　【二一切所有悉为苦毒】谓众生愚惑不知五阴等法是众苦之本计想有乐如来说法为断此计故曰一切所有悉为苦毒(五阴者色阴受阴想阴行阴识阴也)。

　　【三一切诸法皆无有我】谓众生愚惑不了一切法空计著有我如来说法为断此计故曰一切诸法皆无有我。

　　【四一切有形悉至于空】谓众生愚惑不知一切有形相者终归于空反计为有如来说法为断此计故曰一切有形悉至于空。

　　四无记(出宗镜录)

　　谓不能记别当来之果又于善恶法中无所记别故名无记。

　　【一能变无记】谓第八识心王是无记性与心所五法相俱则能变现色等一切境界而无所分别故名能变无记(五法者一作意二触三受四想五思是名遍行五法即第八识心所法也)。

　　【二所变无记】谓根身种子器世间三类之境皆由本识之所变现以此三境无分别性故名所变无记。

　　【三分位无记】谓于不相应行中假无记法立诸分位由此诸法不属善恶不与心相应不与色相应无所记别故名分位无记。

　　【四胜义无记】谓虚空无为非择灭无为有胜义故而无所作为故名胜义无记(虚空无为者谓真空之理不为惑染之所障碍也非择灭无为者声闻之人证果之后诸惑不复续起自然契悟真空之理不假拣择也)。

　　赖耶四分(出翻译名义)

　　梵语阿赖耶华言藏识谓第八识能含藏一切善恶种子而有此四分之义焉。

　　【一相分】相即形相有三种一境相名相谓此识能与根心而为境界故二相状名相谓世间有为之法皆有相状惟是此识之所变现故三义相名相即能诠教下所诠义理之相亦是此识之所变现故此之三相通名相分(根心者谓眼识耳识鼻识舌识身识意识也)。

　　【二见分】见即照了之义有五种一证见名见即根本智见分是也二照烛名见此通根心俱有照烛义故三能缘名见即通内三分俱能缘故四念解名见以念解所诠义理故五推度名见即比量心推度一切境故此五种见通名见分(根本智者即第八识也内三分者即见分自证分证自证分也)。

　　【三自证分】自证者自证所具之法也谓此识能持见分相分以能亲证自见分故缘于相分不谬是名自证分。

　　【四证自证分】证即能证之体自证即所具之法谓能持前自证分见分相分即是此识之本体以能亲证自证分故缘见分不谬是名证自证分。

　　四种意识(出宗镜录)

　　四种意识不出三境一性境二带质境三独影境性境者谓意识与眼耳鼻舌身五识同缘五尘初心取境未有分别是名性境意识于五尘境上分别方圆长短好恶以有尘相可分别故是名带质境意识不与五识同缘而独缘法尘谓缘过去未来变现之相或缘空华水月等相以无境可对是名独影境也(五尘者色尘声尘香尘味尘触尘也)。

　　【一定中独头意识】谓意识独缘定境不与五识同缘而无一切尘境作对是名定中独头意识。

　　【二散位独头意识】谓意识不缘五尘之境但散乱遍计诸法或缘空华水月等诸色相或缘过去现在未来一切诸法此非定中又非梦境是名散位独头意识。

　　【三梦中独头意识】谓不对诸尘而于梦中见种种境界此亦心王性境变现而有诸相是名梦中独头意识。

　　【四明了意识】谓意识依五根与五识同缘五尘明了取境好恶长短悉皆现前是名明了意识。

　　识境四相(出金刚经论)

　　谓众生于此四法不了虚假而于心识之境妄生邪见执着取相故名识境四相。

　　【一我相】谓众生于五阴法中若即若离计我我所之实是名我相(五阴者色阴受阴想阴行阴识阴也若即若离者谓计即阴是我离阴是我也我我所者我即假名我所即五阴也)。

　　【二人相】谓众生于五阴法中妄计我是人我生人道异于余道是名人相。

　　【三众生相】谓众生于五阴法中妄计色受想行识众共而生此身是名众生相。

　　【四寿者相】谓众生于五阴法中妄计我受一期寿命或长或短是名寿者相(一期者谓从生至死也)。

　　四缘(出大智度论)

　　【一因缘】谓六根为因六尘为缘也如眼根对于色尘时识即随生余根亦然是名因缘(六根者眼根耳根鼻根舌根身根意根也六尘者色尘声尘香尘味尘触尘法尘也)。

　　【二次第缘】谓心心所法次第无间相续而起名次第缘(心心所法者心即心王心所即受想行也此心王心所对于诸尘念念不停是名次第相续也)。

　　【三缘缘】谓心心所法由托缘而生还是自心之所缘虑名为缘缘(托缘者谓依托色声香味触法之缘也)。

　　【四增上缘】谓六根能照境发识有增上力用诸法生时不生障碍名增上缘(诸法生者谓根尘相对则有一念心起名诸法生不生障碍者根尘相对之时随对随起悉无所障也)。

　　四相约位(出圆觉经略䟽)

　　四相即生住异灭也此之四相乃是本觉心源无明初起一念之相而有四种之别以其细微难见故约信住行向地等觉妙觉从浅至深次第觉了粗细分齐之相以明之此之四法起则从生至灭觉则从灭至生故以灭异住生而为次第也。

　　【一十信觉灭相】十信觉灭相者谓菩萨修行证此信位则能觉了心中念念灭相分齐也(十信者信心念心精进心慧心定心不退心护法心回向心戒心愿心也)。

　　【二三贤觉异相】三贤觉异相者三贤即十住十行十回向也谓菩萨修行证此三贤位则能觉了心中念念异相分齐也(异者变异也十住者发心住治地住修行住生贵住方便具足住正心住不退住童真住法王子住灌顶住也十行者欢喜行饶益行无嗔恨行无尽行离痴乱行善现行无著行尊重行善法行真实行也十回向者救一切众生离众生相回向不坏回向等一切佛回向至一切处回向无尽功德藏回向随顺平等善根回向随顺等观一切众生回向真如相回向无缚解脱回向法界无量回向也)。

　　【三十圣觉住相】十圣觉住相者十圣即十地也谓菩萨修行证此十圣位则能觉了心中念念住相分齐也(住者现起未灭之心也十地者欢喜地离垢地发光地焰慧地难胜地现前地远行地不动地善慧地法云地也)。

　　【四位满觉生相】位满觉生相者位满即佛位果满也谓大菩萨修行满足证佛果位则能觉了心中一念初生之相分齐也。

　　四种颂(出华严经䟽)

　　【一阿耨窣睹婆】梵语阿耨窣(苏骨切)睹婆华言颂谓此颂不用长行与偈但字数满三十二字即为一颂也(长行者即经中散文也)。

　　【二伽陀】梵语伽陀华言讽颂或名不颂颂谓不颂长行也或名直颂谓直以偈说法也。

　　【三祇夜】梵语祇夜华言应颂谓应前长行而颂也。

　　【四缊䭾南】梵语缊(音蕴)䭾南华言集施谓以少言摄集多义施令他人诵习受持也。

　　四圣言(出阿毗达磨集异门足论)

　　四圣言者圣正也即正直之言也。

　　【一不见言不见】谓眼识所受眼识所了则可言见若实眼识未受未了则不可言见是名不见言不见。

　　【二不闻言不闻】谓耳识所受耳识所了则可言闻若实耳识未受未了则不可言闻是名不闻言不闻。

　　【三不觉言不觉】谓鼻觉香舌觉味身觉触也若鼻识舌识身识所受所了则可言觉若实三识未受未了则不可言觉是名不觉言不觉。

　　【四不知言不知】谓意识所受意识所了则可言知若实意识未受未了则不可言知是名不知言不知。

　　四种寻思(出阿毗达磨集论)

　　【一名寻思】谓于诸法之中推求一切名字皆悉不实是为名寻思。

　　【二事寻思】谓于诸法之中推求五阴等事生灭无常皆悉不实是为事寻思(五阴者色阴受阴想阴行阴识阴也)。

　　【三自体假立寻思】谓于诸法能诠名字及所诠义理中推求自体惟是假立名言皆悉不实是为自体假立寻思。

　　【四差别假立寻思】谓于诸法能诠之中推求差别惟是假立名言皆悉不实是为差别假立寻思。

　　真空观四句(出华严经随䟽演义钞)

　　真空者法界之理也依理而观故名真空观。

　　【一会色归空】会即融会色即根身世界也谓根身世界本是真如一心与生灭和合而有今观此色都无实体归于真心之空故云会色归空(根者谓眼等诸根身即色身也)。

　　【二明空即色】明即明了谓了真空之理不异于色色无自性不异于空故云明空即色。

　　【三色空无碍】谓色之体全是真空真空之体不异于色若色是实色即碍于空空是断空即碍于色今既色是幻色故不碍空空是真空故不碍色故云色空无碍。

　　【四泯绝无寄】泯即亡泯绝即寂绝寄犹依也谓所观真空之理不可言即色是空亦不可言离色是空空不空皆不可得非言思所及亦无所依故云泯绝无寄。

　　共不共四变(出宗镜录)

　　问云本识变现根身器世间等为是自变为是共变答有四种不同也(本识即藏识也)。

　　【一不共中不共变】谓如眼等五根唯自己第八识中最初一念托父母遗体时变现名不共出胎之后唯自己受用复名不共如眼识惟依眼根而发乃至身识唯依身根而发不相混杂是为不共中不共变。

　　【二不共中共变】谓内浮尘根初唯自己第八识变现名不共变生己后他人亦有受用之义复名为共是为不共中共变(浮尘根者谓眼耳等诸根皆由色香味触四尘所成故名浮尘楞严经云眼如蒲萄朵等是也他人受用者谓自己浮尘根能见之境他根亦能见而亦得同受用也)。

　　【三共中共变】谓如山河大地由多人之识同所变现名之为共变已亦与一切同用复名为共是名共中共变。

　　【四共中不共变】谓如己田宅不与人共又如一水人见是水饿鬼见是猛火脓血等物是名共中不共变。

　　四荣(亦名凡夫四倒出涅槃经并宗镜录)

　　四荣者佛于拘尸那城娑罗双树间入灭东西南北各有双树每面双树一荣一枯故名四荣四枯以表凡夫二乘常无常等八倒也此四荣正表凡夫四倒而言荣者以凡夫由此四倒增长惑业有荣茂之义故名四荣也(梵语拘尸那华言角城梵语娑罗华言坚固树间入灭者谓双树中间用表非常非无常即中道也二乘者声闻乘缘觉乘也)。

　　【一非常计常】谓凡世间一切有为等事皆悉无常虚幻不实岂能长久凡夫妄计是常即成常颠倒。

　　【二非乐计乐】谓世间五欲之乐皆是受苦之因凡夫不了妄计为乐即成乐颠倒(五欲者色欲声欲香欲味欲触欲也)。

　　【三非我计我】谓此身皆因四大假合本无有我若一大是我三大应非我若四大俱是我应有多我毕竟是谁为我故知我不可得凡夫不了于自身中强作主宰妄计为我即成我颠倒(四大者地大水大火大风大也)。

　　【四不净计净】谓己身他身具有五种不净凡夫不了妄生贪着执以为净即成净颠倒(五种不净者种子不净住处不净自体不净外相不净究竟不净也)。

　　四枯(亦名二乘四倒出涅槃经并宗镜录)

　　四枯者表二乘四倒也所言枯者以二乘观无常苦空无我等则烦恼有朽灭不生之义故名为四枯也(二乘者声闻乘缘觉乘也)。

　　【一常计无常】常者即法身常住之义无常者即变异也谓声闻缘觉为无明之惑所覆于如来常住法身中妄计有变异相是为无常颠倒。

　　【二乐计非乐】乐者即涅槃清净之乐非乐者即苦义谓声闻缘觉为无明之惑所覆于如来涅槃清净乐中妄计是苦是为非乐颠倒。

　　【三我计无我】我者即佛性真实之我也无我者谓佛性中无有我也谓二乘为无明之惑所覆不了无我法中而有真我故于佛性真我之中妄计无我是为无我颠倒。

　　【四净计不净】净者即是如来常住之身非杂食身非烦恼身非血肉身非是筋骨缠缚之身不净者二乘为无明之惑所覆但观世间一切诸色皆为不净不了如来常住之净是为不净颠倒。

　　四种性行(出佛本行集经)

　　【一自性行】经云若诸菩萨本性已来贤良质直顺父母教信敬沙门及婆罗门善知家内尊卑亲疏恭敬承事无失具足十善复更广行其余善业是名菩萨自性行(梵语沙门华言勤息梵语婆罗门华言净行十善者不杀不盗不邪[婬-壬+(工/山)]不妄语不两舌不恶口不绮语不贪欲不嗔恚不邪见也)。

　　【二愿性行】经云若诸菩萨发如是愿我于何时当得作佛十号具足是名菩萨愿性行(十号者一如来二应供三正遍知四明行足五善逝六世间解无上士七调御丈夫八天人师九佛十世尊也)。

　　【三顺性行】经云若诸菩萨随顺修行六波罗蜜是名菩萨顺性行(梵语波罗蜜华言到彼岸谓修布施持戒忍辱精进静虑智慧六度之行到涅槃彼岸是为六波罗蜜也)。

　　【四转性行】经云如我供养然灯世尊依彼因缘读诵经典转凡成圣是名菩萨转性行(如我者释迦如来自谓也)。

　　四不可说(出金光明经玄义拾遗记)

　　涅槃经中明四教之理但可智证不可言说以其理本无说故也(四教者藏教通教别教圆教也)。

　　【一生生不可说】生生者能生所生也谓根尘相对是为能生由此根尘相对之时一念心起分别好恶是为所生即心法也能所兼言故名生生此是藏教所诠实有生灭之法法虽生灭理本无言故云不可说也。

　　【二生不生不可说】生者即前根尘相对所生之法也不生者了此所生之法当体即空也既达所生之法本空故云生不生也此是通教所诠之理理本无言故云不可说也。

　　【三不生生不可说】不生者即真空之理也生者从空出假而起度生之用也此言别教之人于十住位中修习空观了法无生故云不生而又不住于空复于十行中而修假观起十界度生之用故复云生也此是别教所诠之理理本无言故云不可说也(十住者发心住治地住修行住生贵住方便具足住正心住不退住童真住法王子住灌顶住也十行者欢喜行饶益行无嗔恨行无尽行离痴乱行善现行无著行尊重行善法行真实行也十界者佛界菩萨界缘觉界声闻界天界人界阿修罗界鬼界畜生界地狱界也)。

　　【四不生不生不可说】谓理本不生事即理故事亦不生是名不生不生又惑体本空故不生智用亦泯故不生是名不生不生又无因可修故不生无果可证故不生是名不生不生此是圆教所诠之理理本无言故云不可说也。

　　翻译四例(出翻译名义)

　　【一翻字不翻音】翻字不翻音者谓如诸咒字是此方之字音是彼土之音是也。

　　【二翻音不翻字】翻音不翻字者谓如卍字以此方万字之音翻之而卍字之体犹存梵书是也。

　　【三音字俱翻】音字俱翻者谓诸经文音与字二者皆就此方言音字体翻之是也。

　　【四音字俱不翻】音字俱不翻者谓西来梵夹音与字二者未经此方翻译是也。

　　阿难四问(出涅槃经后分)

　　佛将入灭语阿难大众言我灭度后汝当精勤教诫我诸眷属早求出离此生空过后悔无追时阿难闻佛语已悲哽呜咽举体迷闷时阿泥楼豆安慰阿难曰如来灭度时至今日则有明旦则无汝依我语咨启四问阿难问已佛言汝致四问为最后问大能利益一切世间汝等谛听吾当为说(梵语阿难华言庆喜梵语阿泥楼豆又名阿㝹楼䭾即阿那律华言如意谓于过去九十一劫天人之中受如意乐故名如意)。

　　【一佛灭度后恶性车匿云何共住】佛答言车匿比丘其性鄙恶我灭度后汝当依我教法调伏其心舍本恶性不久自当得证道果(车匿无翻西域记云正音阐释迦亦释种太子出家令车匿牵捷陟捷陟马名译云纳)。

　　【二佛灭度后我等以何为师】佛答言汝问以何为师者当知尸波罗戒是汝大师依之修行能得出世甚深定慧(梵语尸波罗华言戒)。

　　【三佛灭度后我等依何法住】佛答言汝问依何法住者当知依四念处严心而住一观身性相同于虚空名身念处二观受不在内外不住中间名受念处三观心但有名字名字性离名心念处四观法不得善法不得不善法名法念处一切比丘应当依此四念处住(观受者受即领纳之义谓眼耳鼻舌身意六根领纳色声香味触法六尘之境也不在内外者心不在六根名内不在六尘名外根尘之中名为中间)。

　　【四一切经初当安何语】佛答言汝问一切经初当安何语者当知如来灭后结集法藏一切经初当安如是我闻一时佛住某方某处与某等大众而说是经。

　　化仪四教(出天台四教仪)

　　化仪者如来出世一代化物之仪式也。

　　【一顿教】谓不谈小乘直说大法故名顿教即华严经也。

　　【二渐教】渐即渐次有渐初渐中渐末之不同谓如来初于鹿苑破斥邪法建立正教专为二乘此名渐初即阿舍经也次于方等会上弹斥二乘小机令其归向大法此名渐中即净名等经也后于般若会上广谈空慧之法淘汰二乘执小之情会一切法皆归大乘此名渐末即般若经也如是自浅至深次第而进故名渐教(二乘者声闻乘缘觉乘也)。

　　【三秘密教】谓如来不思议智慧神通之力能令大众同会听法所闻各异彼不知此此不知彼隐密赴机故名秘密教。

　　【四不定教】不定者谓如来不思议智慧神通之力能令听法之众或闻小法而证大果或闻大法而证小果彼此相知得益不定故名不定教。

　　化法四教(出天台四教仪)

　　化法者佛化众生之方法也。

　　【一藏教】藏即含藏之义谓经律论各含一切文理故名藏教。

　　【二通教】谓通前藏教通后别圆故名通教(通前藏教者谓此教钝根菩萨虽观无生四谛但证真空之理与前藏教是同也通后别圆者谓此教利根菩萨证真空之理时能于真空了达不空即入后之别教若知空不空具一切法即入后之圆教也)。

　　【三别教】别即隔别不同之义谓别前藏通别后圆教故名别教(别前藏通者谓此教独被菩萨不涉二乘所修也别后圆教者谓此教所谈法门行相隔历次第而不圆融也)。

　　【四圆教】圆即不偏之义谓此教所诠中道之理性相圆融事理无碍法法具足故名圆教。

　　龙树四教(出华严经随䟽演义钞)

　　龙树论师乃西天第十三祖尝立四教判释经论故云龙树四教也。

　　【一有门】谓阿含小乘等经说一切因果之法悉皆实有是为有门(梵语阿舍华言无比法)。

　　【二空门】谓大品般若等经说真空实相之理荡除众生情执是为空门(梵语般若华言智慧)。

　　【三亦有亦空门】谓深密等诸大乘经说有谈空互相无碍是为亦有亦空门。

　　【四非有非空门】谓中论等说一切法皆即空之有是非有即有之空是非空互泯互融即第一义是为非有非空门。

　　苑公四教(出华严经䟽)

　　苑公唐贤首藏法师弟子也因宝性论有四种众生不识如来藏遂立四教焉(四种众生者一凡夫二声闻三辟支四初心菩萨也)。

　　【一迷真异执教】谓诸外道凡夫迷于真性广起异计故云迷真异执教。

　　【二真一分半教】谓声闻辟支二人于真如随缘不变二分义中但得随缘不得不变故名一分于随缘分中唯说生空所显之理不说法空故名为半合而言之故云真一分半教(随缘不变者即真如之理随染净缘变造诸法而其本体则不变易也生空即人空也)。

　　【三真一分满教】谓初心菩萨但得不变不得随缘故名一分于不变分中双辩二空之理故名为满合而言之故云真一分满教(二空者人空法空也)。

　　【四真具分满教】谓菩萨由具随缘不变二分之义显真实理识如来藏故云真具分满教。

　　晓公四教(出华严经䟽)

　　唐元晓法师海东新罗人来此弘宗亦立四教判释诸经故称晓公四教焉。

　　【一三乘别教】谓如四谛缘起经等声闻缘觉菩萨三乘之所共学于中二乘未明法空即是别相故云三乘别教。

　　【二三乘通教】谓如般若深密经等声闻缘觉菩萨三乘之所共学于中说诸法空即是通相故云三乘通教。

　　【三一乘分教】谓如梵网经等菩萨不与二乘共学名为一乘于中永显法之周普名为随分故云一乘分教。

　　【四一乘满教】谓如华严经等其中具明法界之理圆融周普故云一乘满教。

　　四不生(出中论)

　　龙树菩萨造中观论云因诸外道计一切法或从自生或从他生或从自他共生或从无因生故说偈破云诸法不自生亦不从他生不共不无因是故知无生。

　　【一不自生】自即六根谓根尘相对则有一念心起若无所对六尘则一念之心毕竟不生故名不自生(六根者眼根耳根鼻根舌根身根意根也六尘者色尘声尘香尘味尘触尘法尘也)。

　　【二不他生】他即六尘谓虽有六尘若无六根相对则一念之心亦毕竟不生故名不他生。

　　【三不共生】谓六根六尘和合名之为共前云不自生则是根不能生又云不他生则是尘不能生根尘各各既不能生根尘相共又焉得生故名不共生。

　　【四不无因生】谓不因根尘而生也既离根尘则一念心无有生处故名不无因生。

　　四种问答(出十住毗婆沙论)

　　【一定答】谓决定以实答也如一比丘问佛云色受想行识常不变异否佛答言无有色受想行识常不变异盖言五阴之法本空实非常不变异是名定答(梵语比丘华言乞士五阴者色阴受阴想阴行阴识阴也)。

　　【二分别答】谓分别果报而答也如梵志问佛云人作身口意业受何果报佛答言若作苦业即受苦报若作乐业即受乐报若作不苦不乐业即受不苦不乐报是名分别答(梵语梵志华言净裔)。

　　【三反问答】谓反问于他而使其答也如先梵志问佛已佛言我还问汝随汝意答色是如来否受想行识是如来否梵志答曰非也佛又问云离色受想行识是如来否梵志又答言非也盖如来之法不即五阴不离五阴梵志不达故皆答言非也是名反问答。

　　【四置答】谓弃置而不答也如外道或计世间常世间无常世间亦常亦无常世间非常非无常世间有边世间无边世间亦有边亦无边世间非有边非无边又计如来灭后有如来灭后无如来灭后亦有亦无如来灭后非有非无然如来实无此理凡若此问佛皆置而不答是名置答。

　　四病(出圆觉经䟽)

　　【一作病】作者即生心造作之谓也谓若有人言我于本心作种种行欲求圆觉彼圆觉性非作得故说名为病。

　　【二任病】任者即随缘任性之谓也谓若有人言我等今者不断生死不求涅槃任彼一切欲求圆觉彼圆觉性非任有故说名为病。

　　【三止病】止者即止妄即真之谓也谓若有人言我今永息诸念寂然平等欲求圆觉彼圆觉性非止得故说名为病。

　　【四灭病】灭者即寂灭之谓也谓若有人言我今永灭一切烦恼身心根尘虚妄境界一切永寂欲求圆觉彼圆觉性非灭相故说名为病。

　　大四相(出大乘起信论䟽)

　　大四相者此就始终一期受报而言也(一期者谓从生至死也)。

　　【一生相】谓一念托胎十月满足此身即生是为生相。

　　【二住相】谓既出胎已住于世间是为住相。

　　【三异相】谓少则颜红体润老则发白面皱是为异相(皱侧救切)。

　　【四灭相】谓业尽命终身亦坏灭是为灭相。

　　小四相(出大乘起信论䟽)

　　小四相者此就一念而论也。

　　【一生相】谓以根对尘一念心生是为生相(根即眼耳鼻舌身意六根也尘即色声香味触法六尘也)。

　　【二住相】谓一念之心暂尔相续是为住相。

　　【三异相】谓一念之心初后不同是为异相。

　　【四灭相】谓尘境既忘心念亦灭是为灭相。

　　光宅四乘(出华严经䟽)

　　光宅者梁光宅寺云法师也立四乘教谓临门三车为三乘即权教也四衢所授大白牛车为第四乘即实教也。

　　【一羊车】谓声闻之人以㭊空观观于生灭四谛破见思烦恼证真谛理得离三界生死如乘羊车出于火宅故法华经云为求羊车出于火宅是也(㭊空观者谓于五阴等法观察分㭊离其着心也四谛者苦谛集谛灭谛道谛也三界者欲界色界无色界也)。

　　【二鹿车】谓缘觉之人以㭊空观观十二因缘生灭破见思烦恼觉了真谛之理得离三界生死如乘鹿车出于火宅故法华经云为求鹿车出于火宅是也(十二因缘者一无明二行三识四名色五六入六触七受八爱九取十有十一生十二老死也)。

　　【三牛车】谓三藏教菩萨发四弘誓修六度行化导众生同出三界生死究竟至于真空涅槃如乘牛车出于火宅故法华经云为求牛车出于火宅是也(三藏者经藏律藏论藏也四弘誓者众生无边誓愿度烦恼无数誓愿断法门无量誓愿知佛道无上誓愿成六度者一布施二持戒三忍辱四精进五禅定六智慧也梵语涅槃华言灭度)。

　　【四大白牛车】谓大乘菩萨以圆融三观观于诸法实相之理顿破无明烦恼而成一切种智如乘大白牛车至于宝所故经云有大白牛肥壮多力行步平正其疾如风是也(三观者空观假观中观也一切种智者佛智也宝所者喻实相之理也)。

　　生公四轮(出华严经随䟽演义钞)

　　生公者即罗什法师之弟子也立此四轮者轮有摧灭之义能摧灭众生惑业而超出三界也(三界者欲界色界无色界也)。

　　【一善净法轮】谓修五戒十善之法摧灭四恶趣业而得天人果报是为善净法轮(五戒者不杀不盗不邪[婬-壬+(工/山)]不妄语不饮酒也十善者不杀不盗不邪[婬-壬+(工/山)]不妄语不两舌不恶口不绮语不贪欲不嗔恚不邪见也四恶趣者修罗趣饿鬼趣畜生趣地狱趣也)。

　　【二方便法轮】谓修四谛十二因缘方便之道而证二乘之果是为方便法轮(四谛者苦谛集谛灭谛道谛也十二因缘者一无明二行三识四名色五六入六触七受八爱九取十有十一生十二老死也)。

　　【三真实法轮】谓修中道实相之观摧灭无明烦恼之业而证一乘佛果是为真实法轮。

　　【四无为法轮】谓修三德妙观摧灭五住烦恼而证涅槃无为之果是为无为法轮(三德者法身德般若德解脱德也五住烦恼者见惑为一住思惑分三住尘沙无明惑合为一住因此五者住着三界故名住也)。

　　文义四用(出法华文句记)

　　【一有文有义常人用之】谓凡立言立论有文字可证据有义理可依凭此寻常之人皆能用故云常人用之。

　　【二无文有义智人用之】谓凡立言立论虽无文字可证据而有义理可依凭此唯智者能用故云智人用之。

　　【三有又无义暗者用之】谓凡立言立论虽有文字可证据而无义理可依凭此暗昧之人不明义理而强自用故云暗者用之。

　　【四无大无义迷者用之】谓凡立言立论既无文字可证据又无义理可依凭此愚迷之人不了文义而强自用故云迷者用之。

　　大明三藏法数卷第十
永乐北藏第 181 册 No. 1615 大明三藏法数(第1卷-第13卷)


　　大明三藏法数卷第十一　　　　　池三

　　上天竺前住持沙门一如等奉　来集注

　　四众(出法华文句)

　　【一发起众】发起众者开端发起之众也谓激扬发动使如来有所说使大众有所闻乃至发起问答等是也。

　　【二当机众】当机众者当座之机众也谓宿植德本缘合时熟不起于座闻即得道也(植者种也德本者众善之根本也)。

　　【三影响众】影响众者谓古往诸佛菩萨隐其圆极之果示同机众匡辅法王如影之随形响之应声又如众星绕月虽无作为而有大益也(佛梵语具云佛陀华言觉菩萨梵语具云菩提萨埵华言觉有情匡者正也辅者助也言古佛菩萨隐大现小而来匡辅释迦法王也)。

　　【四结缘众】结缘众者谓结闻法因缘之众也盖由过去根浅三慧不生现世虽见佛闻法而未能获益但作未来得度因缘也(三慧者闻慧思慧修慧也)。

　　四衍众(衍者乘也出翻译名义)

　　【一声闻】谓闻佛声教依四谛法修道证真是名声闻(四谛者苦谛集谛灭谛道谛也)。

　　【二缘觉】谓禀佛教法观十二因缘觉真谛理是名缘觉(十二因缘者一无明二行三识四名色五六入六触七受八爱九取十有十一生十二老死也)。

　　【三菩萨】菩萨梵语具云菩提萨埵华言觉有情谓自行成就则能觉悟一切有情众生是名菩萨。

　　【四佛】佛梵语具云佛陀华言觉觉具三义一者自觉谓悟性真常了惑虚妄二者觉他谓运无缘慈度有情众三者觉行圆满谓历劫修因行满果圆是名为佛(无缘慈者谓无心攀缘一切众生而能自然现益也)。

　　人四依(出法华玄义)

　　依即依止也谓从五品位至等觉菩萨堪为世间众生之所依止能令众生闻法开解修行证果故名人四依(五品位者随喜品读诵品说法品兼行六度品正行六度品也)。

　　【五品十信为初依】五品十信皆圆教位次也谓此位之人观慧明了达如来秘密之藏能令众生闻法开解修行证果而可依止故为初依也(十信者信心念心精进心慧心定心不退心护法心回向心戒心愿心也)。

　　【十住为二依】十住亦圆教位次也谓此位之人惑破理显功用转深能令众生闻法开解修行证果而可依止故为二依也(十住者发心住治地住修行住生贵住具足住正心住不退住童真住法王子住灌顶住也)。

　　【十行十回向为三依】十行十回向亦圆教位次也谓此位之人无明渐尽利祐转深能令众生闻法开解修行证果而可依止故为三依也(十行者欢喜行饶益行无瞋恨行无尽行离痴乱行现前行无著行尊重行善法行真实行也十回向者救一切众生离众生相回向不坏回向等一切佛回向至一切处回向无尽功德藏回向随顺平等善根回向随顺等观一切众生回向真如相回向无缚解脱回向法界无量回向也)。

　　【十地等觉为四依】十地亦圆教位次也等觉者去后妙觉位犹有一等故名为等胜前诸位故称为觉即最后心菩萨也谓此菩萨渐尽无明之源将满圆极之果胜用具足能令众生闻法开解修行证果而可依止故为四依也(十地者欢喜地离垢地发光地焰慧地难胜地现前地远行地不动地善慧地法云地也)。

　　菩萨四事入于法门(出大宝积经)

　　【一入禅思门】谓菩萨说法开导众生必先入定思惟观其根器或大或小大者即说大法小者即说小法方便随宜称机合道是为入禅思门(菩萨梵语具云菩提萨埵华言觉有情)。

　　【二入智慧门】谓菩萨说法以智慧照了于诸章句义理通达无碍悉令一切众生悟解明了破诸痴暗生法喜心是为入智慧门。

　　【三入总持门】谓菩萨入诸善法持令不忘遮诸恶法持令不生于诸众生运大慈与乐之心即持善也起大悲㧞苦之心即遮苦也是为入总持门。

　　【四入辩才门】谓菩萨于诸佛法之义分明决了辩说无碍开发一切众生之心令得皆入正道是为入辩才门。

　　菩萨四净(出菩萨善戒经)

　　【一身净】谓菩萨断除惑业身器清净成无上道生灭自在是名身净(菩萨梵语具云菩提萨埵华言觉有情)。

　　【二缘净】谓菩萨为摄化众生故现种种神通出没自在诸缘无碍是名缘净。

　　【三心净】谓菩萨修习梵行离诸烦恼于一切法不生取着之心是名心净。

　　【四智净】谓菩萨善知世间出世间之法得清净智无有挂碍是名智净。

　　四种自在(出大乘庄严经论)

　　【一得无分别自在】谓菩萨住第八不动地即舍一切功用之行得无功用法于一切法远离一切分别之想而得自在故名得无分别自在(不动地者以无生智慧舍于三界性无动移故也)。

　　【二得刹土自在】谓菩萨住不动地深心清净于诸刹土亦得清净出生自在故名得刹土自在(刹梵语具云刹摩华言土田即国土也)。

　　【三得智自在】谓菩萨住第九善慧地得无碍智慧演说诸法称理自在故名得智自在(善慧者谓已得真如之体显发真如妙慧也)。

　　【四得业自在】谓菩萨住第十法云地于诸烦恼业缚悉能通达更无障碍故名得业自在(法云地者谓菩萨以大慈悲普覆一切众生如云之普覆万物也)。

　　四无所畏(出大智度论)

　　无所畏有二种一佛无所畏二菩萨无所畏今此四无所畏皆言菩萨也盖菩萨具诸智慧明了决定而于众中说法则无恐畏之相故名无所畏(菩萨梵语具云菩提萨埵华言觉有情)。

　　【一能持无所畏】能持者谓菩萨闻一切法常能受持忆念不忘故于众中说法得无所畏也。

　　【二知根无所畏】知根者谓菩萨知一切众生诸根利钝随其所应而为说法故于众中说法得无所畏也。

　　【三决疑无所畏】决疑者决剖一切众生之疑难也谓凡有一切来难问者菩萨悉能如法剖决而答故于众中说法得无所畏也。

　　【四答报无所畏】答报者以言辞应答酬报其所问也谓凡一切众生听受问难菩萨悉能随意如法而答故于众中说法得无所畏也。

　　四事胜(出地持经)

　　【一根胜】谓菩萨根性聪利胜于一切声闻缘觉是名根胜(菩萨梵语具云菩提萨埵华言觉有情)。

　　【二道胜】谓菩萨以慈悲心修行六度既自度已复能度脱一切众生胜于声闻缘觉但能自度不能度他是名道胜(六度者一布施二持戒三忍辱四精进五禅定六智慧也)。

　　【三巧便胜】谓菩萨善巧方便悉能了知一切诸法胜于声闻缘觉但能了知五阴等法是名巧便胜(五阴者色阴受阴想阴行阴识阴也)。

　　【四果胜】谓菩萨修因满足即证佛果菩提胜于声闻缘觉所证之果是名果胜(梵语菩提华言道)。

　　菩萨行有四难(出华严经䟽)

　　【一背己利世难】谓修菩萨行者其心专为利益一切众生而无一毫为己之念非如世人但求自利而不能利他是为背己利世难(菩萨梵语具云菩提萨埵华言觉有情)。

　　【二行相唯苦难】谓修菩萨行者不乐世间种种欲乐爱护身命唯为利益众生以满本愿修行苦行是为行相唯苦难。

　　【三处经诸有难】谓修菩萨行者其心但为利益众生诸有苦处无不经历示现出生代受其苦是为处经诸有难。

　　【四时劫无量难】劫梵语具云劫波华言分别时节华梵双称故名时劫谓修菩萨行者唯求无上佛果兼修利他之行所经时劫不可限量是名时劫无量难。

　　大乘四果(出大乘庄严经论)

　　大乘者谓通教中菩萨于当教中对声闻缘觉小乘故得称为大乘也四果者本是声闻所证果位今菩萨历于十地修行证果亦有浅深始终不同故借小乘四果之位以区别之是名大乘四果(十地者欢喜地离垢地发光地焰慧地难胜地现前地远行地不动地善慧地法云地也)。

　　【一初地生如来家是须陀洹果】梵语须陀洹华言入流又云预流谓菩萨入初干慧地时断惑证理即是证佛所证故云生如来家因借声闻初果以区别之故云是须陀洹果。

　　【二八地得授记是斯陀含果】梵语斯陀含华言一来谓菩萨于第八辟支佛地中蒙佛授记而得作佛因借声闻第二果以区别之故云是斯陀含果(辟支梵语具云辟支迦罗华言缘觉)。

　　【三十地得受职是阿那含果】梵语阿那含华言不来谓菩萨于第十佛地中而得受如来职犹如别圆二教等觉之位因借声闻第三果以区别之故云是阿那含果。

　　【四佛地是阿罗汉果】梵语阿罗汉华言无学又云无生佛地即通教中果佛也菩萨已断见思习气俱尽而得成佛因借声闻第四果以区别之故云是阿罗汉果。

　　四种声闻(出法华文句)

　　【一决定声闻】谓其久习小乘之法故今闻小乘教而得证果既证小果之后再不进求大乘之法是名决定声闻。

　　【二退菩提声闻】梵语菩提华言道谓此声闻本是菩萨曾发菩提之心积劫修道忽因疲厌生死退失大心而证小果是名退菩提声闻(劫梵语具云劫波华言分别时节)。

　　【三应化声闻】应谓应现化即变化谓此声闻本是诸佛菩萨内秘真实之行外现声闻之身而能引接前之二种声闻归于大乘及广化众生令入佛道是名应化声闻。

　　【四增上慢声闻】谓自得增上之法而轻慢于他此种声闻厌恶生死欣乐涅槃因修戒定慧之道少有所得便谓证果此即未得谓得未证谓证是名增上慢声闻(梵语涅槃华言灭度)。

　　声闻四果(出金刚经䟽)

　　【一须陀洹果】梵语须陀洹华言入流又名预流即初果也谓此人断三界见惑尽预入圣道法流故名入流(三界者欲界色界无色界也)。

　　【二斯陀含果】梵语斯陀含华言一来即第二果也谓此人于欲界九品思惑中断前六品尽后三品犹在须更来欲界一番受生故名一来(思惑者谓眼等五根对色等五尘心起贪爱迷惑不了也九品者于上中下三品中又各分三品也)。

　　【三阿那含果】梵语阿那含华言不来即第三果也谓此人断欲界后三品思惑尽更不来欲界受生故名不来。

　　【四阿罗汉果】梵语阿罗汉华言无学即第四果也谓此人断色界无色界思惑尽四智已圆已出三界已证涅槃无法可学故名无学(四智者我生已尽梵行已立所作已办不受后有也梵语涅槃华言灭度)。

　　四向(出成实论并法华玄义)

　　【一须陀洹向】梵语须陀洹华言入流谓此人将入须陀洹道未至本位不称为果但称为向言其从此向初果也。

　　【二斯陀含向】梵语斯陀含华言一来谓此人将入斯陀含道未至本位不称为果但称为向言其从此向第二果也。

　　【三阿那含向】梵语阿那含华言不来谓此人将入阿那含道未至本位不称为果但称为向言其从此向第三果也。

　　【四阿罗汉向】梵语阿罗汉华言无学谓此人将入阿罗汉道未至本位不称为果但称为向言其从此向第四果也。

　　罗汉四智(出涅槃经)

　　【一我生已尽】谓阿罗汉断见思惑尽更不受三界生死故云我生已尽(梵语阿罗汉华言无学见思惑者谓意根对法尘起诸分别名见惑眼等五根对色等五尘起诸贪爱名思惑也三界者欲界色界无色界也)。

　　【二梵行已立】梵行即净行也谓阿罗汉由戒定慧之行成就得证此果故云梵行已立。

　　【三所作已办】谓阿罗汉本求出离三界修诸梵行生死既尽梵行既立故云所作已办。

　　【四不受后有】谓阿罗汉生死惑业既尽更不受后世之身故云不受后有。

　　四种变易(出成唯识论)

　　变易者因移果易故名变易谓修一分之因即感一分之果此从变易生死一种中开出后之三种也。

　　【一变易生死】谓菩萨以无漏智力断其粗惑所感殊胜细异熟果以因移果易而为生死故名变易生死(漏即漏落生死今言无漏者谓菩萨依大智慧而修不漏落生死故名无漏智粗惑即尘沙等惑也)。

　　【二不思议身】谓菩萨以无漏定力及以愿力身所示现妙用难测故名不思议身。

　　【三意成身】谓声闻缘觉菩萨以无漏定力于十方世界随其意愿成身故名意成身。

　　【四变化身】谓声闻缘觉菩萨以无漏定力于十方世界变现其身故名变化身。

　　四加行(亦名四善根出析玄记)

　　此四通言加行者谓此行人欲求见道革凡成圣遂起暖等四心修四谛观以定资慧加功用行故名四加行见道即初果须陀洹也(四谛者苦谛集谛灭谛道谛也)。

　　【一暖加行】暖者从喻得名谓如人以木钻火火虽未出先得暖相譬此加行位中以智慧火烧烦恼薪虽未得无漏之智已得智火之前相故名暖加行(无漏者谓不漏落三界生死也)。

　　【二顶加行】顶者谓观行转明在暖之上如登山顶观瞩四方悉皆明了故名顶加行(观瞩四方者谓观四谛也)。

　　【三忍加行】忍有二义一者印可义谓于此位中即能印可四谛之理谓苦谛实是苦乃至道谛实是道也二者决定义谓此善根决定无退故名忍加行。

　　【四世第一加行】谓此位中观四谛理虽未能证而于世间最胜故名世第一加行。

　　灭尽定与无想定四义不同(出宗镜录)

　　灭尽定者谓受想心灭出入息尽身证此定能断见思烦恼而证圣果无想定者谓能于定中心想不起如冰鱼蛰虫不能断惑证入圣果故此二定有四种胜劣之义也(见思即见思二惑也谓意根对法尘起诸分别名见惑眼等五根对色等五尘起诸贪爱名思惑也)。

　　【一约得人异】谓罗汉圣人由受想心灭而证灭尽之定外道凡夫由妄计无想以为至道而证无想之定此之二定有世间出世间之不同故云约得人异也(受想者受谓领受想谓想像即五阴中之二也)。

　　【二祈愿异】谓入灭尽定者则息诸想念断除贪爱之心唯求出世功德入无想定者则妄计心无想虑以为解脱唯求世间乐果故云祈愿异也。

　　【三感果不感果异】谓无想定是有漏业能感无想天果报灭尽定是无漏业不感三界生死果报故云感果不感果异也(三界者欲界色界无色界也)。

　　【四灭识多少】谓灭尽定既灭第六识已兼能灭第七识染分无想定但灭第六识分别之见而诸邪见则未能尽断故云灭识多少也(第六识即意识第七识即传送识又云执我识染分者我痴我见我慢我爱之四惑也)。

　　四种沙门(出瑜伽师地论)

　　梵语沙门华言勤息谓勤行众善止息诸恶也。

　　【一胜道沙门】谓禀佛出家能灭贪瞋痴等烦恼得证胜道是名胜道沙门。

　　【二说道沙门】谓已调伏贪瞋痴等烦恼而能宣说正法为令众生入于佛道是名说道沙门。

　　【三坏道沙门】谓破诸禁戒行诸恶法非是梵行自称梵行是名坏道沙门。

　　【四活道沙门】谓能调伏贪瞋痴等勤修正行所有善法堪能生长智慧命根是名活道沙门。

　　四种僧(出十轮经)

　　【一胜义僧】谓诸佛世尊及诸菩萨缘觉声闻等众其德尊高于一切法通达无碍而得自在是名胜义僧。

　　【二世俗僧】谓剃除须发被服袈裟成就出家威仪能持佛之禁戒是名世俗僧。

　　【三哑羊僧】谓愚痴鲁钝不能了知根本等罪犯与不犯及于微小之罪不能发露忏悔是名哑羊僧(根本等罪即杀盗[婬-壬+(工/山)]妄也)。

　　【四无惭愧僧】谓若有人投佛出家得出家已于所受持佛之禁戒一切毁犯无惭无愧不畏后世苦果是名无惭愧僧。

　　四种天(出大智度论)

　　【一世间天】谓世间国王虽居人世受享天福是名世间天。

　　【二生天】谓三界诸天因修戒善等福兼习禅定得生此天是名生天(三界者欲界色界无色界也戒善者即五戒十善也)。

　　【三净天】谓二乘之人因修空观断见思惑净尽是名净天(二乘者声闻乘缘觉乘也见思惑者谓意根对法尘起诸分别名见惑眼等五根对色等五尘起诸贪爱名思惑也)。

　　【四义天】谓十住菩萨善解诸法之义是名义天(十住者发心住治地住修行住生贵住具足住正心住不退住童真住法王子住灌顶住也)。

　　四禅变化(出大智度论)

　　变即转变化即幻化谓此四禅诸天于五欲胜妙之境悉能次第种种变化也(五欲者色欲声欲香欲味欲触欲也)。

　　【一初禅天二变化】初禅天二变化者一者能于初禅天中变化二者能于欲界变化也。

　　【二第二禅天三变化】第二禅天三变化者一者能于二禅天中变化二者能于初禅天中变化三者能于欲界变化也。

　　【三第三禅天四变化】第三禅天四变化者一者能于三禅天中变化二者能于二禅天中变化三者能于初禅天中变化四者能于欲界变化也。

　　【四第四禅天五变化】第四禅天五变化者一者能于四禅天中变化二者能于三禅天中变化三者能于二禅天中变化四者能于初禅天中变化五者能于欲界变化也。

　　四天华梵(出法华文句)

　　四天即四天王皆帝释之外臣也又称护世者以能护持世间故也(梵语释提桓因华言能天主言帝释者华梵兼举也)。

　　【一提头赖吒天王】梵语提头赖吒又云提多罗咤华言持国谓能护持国土也亦云安民谓令人民悉得安隐也居须弥山东黄金山(梵语须弥华言妙高)。

　　【二毗留勒叉天王】梵语毗留勒叉又云毗流离华言增长谓能令自他善根增长也居须弥山南琉璃山(梵语琉璃华言青色宝)。

　　【三毗留博义天王】梵语毗留博义又云毗流波义华言广目谓以其目广大过于人眼故也居须弥山西白银山。

　　【四毗沙门天王】梵语毗沙门华言多闻谓福德之名闻于四方故也居须弥山北水精山。

　　帝释四苑(出阿毗达磨大毗婆沙论)

　　梵语释提桓因华言能天主言帝释者梵华兼举也须弥山顶是诸天所住之处有城名曰善现乃帝释所都城有千门严饰壮丽中有殊胜殿种种妙宝具足庄严其城四隅有四台观金银等宝所成甚可爱乐城外四面面各一苑形皆正方中央各有一如意池八功德水盈满其中是彼诸天游戏之处也(八功德水者一澄清二清冷三甘美四轻软五润泽六安和七饮时除饥渴等八饮已长养诸根也)。

　　【一众车苑】谓帝释诸天若欲游玩随天福德之力种种宝车于此苑中自然出现。

　　【二粗恶苑】谓帝释诸天若欲斗战之时随其所须甲仗等器于此苑中自然出现。

　　【三杂林苑】谓帝释诸天若游此苑于诸众妙之境所玩皆同俱生胜喜。

　　【四喜林苑】谓帝释诸天若游此苑极妙欲尘种种皆集历观遍览喜乐无穷而不生厌。

　　四轮王(出长阿含经)

　　此四轮王长阿含经唯言金轮王有金轮宝现若据俱舍论则四王各有轮现也。

　　【一铁轮王】大智度论以人寿一增一减为一小劫谓人寿八万四千岁时历过百年寿减一岁如是减至十岁则止复过百年又增一岁如是增至二万岁时有铁轮王出独领南阎浮提一洲诸国有不顺化者王则现威列阵令其降伏然后于彼劝化人民修十善道是名铁轮王(劫梵语具云劫波华言分别时节梵语阎浮提华言胜金洲十善者不杀不盗不邪淫不妄语不两舌不恶口不绮语不贪欲不嗔恚不邪见也)。

　　【二铜轮王】谓人寿增至四万岁时有铜轮王出领东弗于逮及南阎浮提二洲诸国有不顺化者王至彼国宣威布德令其归顺于是劝化人民修十善道是名铜轮王(梵语弗于逮华言胜身)。

　　【三银轮王】谓人寿增至六万岁时有银轮王出领东弗于逮南阎浮提西瞿耶尼三洲诸国有不顺化者王至彼国威严所加即便臣伏于是劝化人民修十善道是名银轮王(梵语瞿耶尼华言生货)。

　　【四金轮王】谓人寿增至八万四千岁时有金轮王出统领北郁单越等四洲以十五日沐浴升殿有金轮宝忽现于前轮有千辐光色具足若王欲往东方轮则东转王乃将诸兵众随其后行金轮宝前又有四神引导轮所住处王即止驾南西北方随轮所至亦复如是于四天下普劝人民修十善道是名金轮王(梵语郁单越华言胜处)。

　　轮王四德(出楼炭经)

　　【一大富】谓转轮王有珍宝田宅奴婢珠玉象马众多天下之人无有能及是为第一德。

　　【二端正姝好】谓转轮王端正姝好颜色无比天下之人无有能及是为第二德。

　　【三无疾病】谓转轮王常安隐无病天下之人无有能及是为第三德。

　　【四长寿】谓转轮王常安隐长寿天下之人无有能及是为第四德。

　　四主(出法苑珠林)

　　四主者谓世间无轮王应运之时赡部洲地有四主焉(梵语赡部又云阎浮华言胜金)。

　　【一东人主】人主之国风俗机变仁义昭明其地和畅多人故名人主。

　　【二南象主】象主之国人则躁烈多习异术亦能清心释累出离生死其地暑湿宜象故名象主。

　　【三西宝主】宝主之国人无礼义惟重财贿其地临海多产宝贝故名宝主。

　　【四北马主】马主之国人则犷暴情忍杀戮其地寒劲宜马故名马主。

　　西域四姓(亦名梵生四姓出翻译名义)

　　谓四种人妄计我从梵天而生故称梵生婆罗门自计从梵天口生刹帝利自计从梵天脐生毗舍自计从梵天胁生首陀自计从梵天脚生以此贡高自谓第一实非第一也。

　　【一婆罗门】梵语婆罗门华言净行或在家或出家世世相承以道学为业自称是梵天苗裔守道居贞洁白其操故谓之净行。

　　【二刹帝利】梵语刹帝利华言田主为世间大地之主即王种也。

　　【三昆舍】梵语毗舍亦云吠奢即商贾种也。

　　【四首陀】梵语首陀亦云戌陀罗即农人种也。

　　四王生八子(出释迦谱)

　　四王同出师子颊王各坐二子故通有八子也。

　　【一净饭王生二子】第一子梵语名悉达多华言顿吉以其生时诸吉祥瑞顿出现故即释迦牟尼佛也第二子梵语名难陀华言善欢喜从初慕道为名欢喜中胜故云善欢喜。

　　【二白饭王生二子】第一子梵语名调达华言天热以其生时人天等众心皆惊热故也第二子梵语名阿难华言欢喜又云庆喜以其生时举国欣庆故也从佛出家持三藏教(三藏者经藏律藏论藏也)。

　　【三斛饭王生二子】第一子梵语名摩诃男(无翻)从佛出家即于鹿苑中最初得度第二子梵语名阿那律华言无灭又云无贫从佛出家所谓天眼第一者是也。

　　【四甘露饭王生二子】第一子梵语名婆娑(无翻)第二子梵语名䟦提华言小贤从佛出家即于鹿苑中最初得度是也。

　　四辈(出翻译名义)

　　【一比丘】梵语比丘华言乞士乞是乞求之名士是清雅之称谓出家之人上乞法以资慧命下乞食以资色身故名乞士。

　　【二比丘尼】梵语尼华言女佛初不度女人出家成道之后因姨母摩诃波阇波提恳求出家佛乃度之故名比丘尼(梵语摩诃波阇波提华言大爱道)。

　　【三优婆塞】梵语优婆塞华言清净士谓虽在家能持五戒清净自守又云近事男谓能持戒可亲近承事诸佛法故名优婆塞(五戒者不杀不盗不邪[婬-壬+(工/山)]不妄语不饮酒也)。

　　【四优婆夷】梵语优婆夷华言清净女谓虽在家亦能坚持五戒清净自守故名优婆夷。

　　人四生(亦名四种生出法苑珠林)

　　人四生者谓世间之人亦具卵胎湿化四种之生也。

　　【一卵生】卵生者谓依壳而出也婆沙论云昔有商人入海得一雌鹤遂生二卵卵渐湿熟生二童子端正聪明年长出家得阿罗汉大名世罗小名邬波世罗是也(梵语阿罗汉华言无学)。

　　【二胎生】胎生者谓含藏而生也谓世间之人含藏于母胎之中满足十月而生是也。

　　【三湿生】湿生者谓假湿而生也贤愚经云于过去世有大国王名曰善住其顶上歘生一疱(皮教切)后转转大便生童子颜貌端正即顶生王是也又经律异相云昔维耶离国有梵志家种一柰树生一榴节节生一枝去地七丈杪生诸枝形如偃盖即作栈(仕限切)阁登而视之见偃盖中乃有池水有一女儿在池水中是也(梵语维耶离华言广严梵语梵志华言净裔)。

　　【四化生】化生者谓无而忽有也涅槃经云佛与四众游行有比丘尼名阿罗婆忽于地中化生又劫初人皆是化生是也(四众者比丘比丘尼优婆塞优婆夷也)。

　　四种人(出成实论)

　　【一常没】谓人不能修习涅槃之法则不得出离生死大河故名常没(梵语涅槃华言灭度)。

　　【二暂出还没】谓人或生世间于信等五种善根不能坚固还复退失流转生死故名暂出还没(五种善根者信根精进根念根定根慧根也)。

　　【三出观】谓人没于生死之河而能随顺涅槃之法欲求出离如人既没思欲得济故先观看方向故名出观。

　　【四得度】谓人具足修习涅槃之法则能截生死流到涅槃岸故名得度。

　　四法不得菩提(出地持经)

　　【一无善友】谓修行之人虽有精进之心而无善友知识为其说法开导终不能得佛果菩提也(梵语菩提华言道)。

　　【二谬受学】谓修行之人虽值善友知识种种说法而禀性愚钝于所受法错谬领解亦不能得佛果菩提也。

　　【三不精进】谓修行之人虽于受学之际不谬领解但自己懈怠不能勇猛精进则亦不得佛果菩提也。

　　【四不调伏】谓修行之人虽闻正法精进勤修然善根未熟久远已来不能调伏其心则亦不得佛果菩提也。

　　四人果报(出法苑珠林)

　　【一先苦后乐】谓或有人先生卑贱家衣食不充受诸困苦然心无邪见自念我于宿世不行布施不修福德恒值贫贱即便忏悔改往所作修于善行后生人中多饶财宝无所缺乏是名先苦后乐。

　　【二先乐后苦】谓或有人先生富贵之家衣食充足受诸快乐然心怀邪见不能布施修福多造恶业后生地狱受种种苦若生人中贫穷丑陋无有衣食是名先乐后苦。

　　【三先苦后苦】谓或有人先生贫贱家衣食不充受诸逼迫复怀邪见习诸恶法后堕地狱受种种苦若生人中又极贫贱衣食不充是名先苦后苦。

　　【四先乐后乐】谓或有人先生富贵家多诸财宝受诸快乐复能敬重三宝布施修福后生人天中恒受富贵多饶财宝称意自在是名先乐后乐(三宝者佛宝法宝僧宝也)。

　　四种业报(出法苑珠林)

　　【一现报】现报者谓今生作极善极恶之业即于今生现受善恶之果报也。

　　【二生报】生报者谓今生作善恶业来世身中受善恶果报也。

　　【三后报】后报者谓今身造业来世未受多生之后乃受果报也。

　　【四无报】无报者谓由无记业而受不善不恶之果报也(无记业者即不善不恶之业无所记忆故名无记)。

　　四报定不定(出法苑珠林)

　　四报定不定者又于前无报中开出四种也。

　　【一时定报不定】时即时节报即果报谓于三时决定不改由业有可转故受报不定是名时定报不定(三时者谓现报生报后报也)。

　　【二报定时不定】谓业力定故报不可改然时有可转故时节不定是名报定时不定。

　　【三时报俱定】谓由业报定故时节亦定是名时报俱定。

　　【四时报俱不定】谓由业不决定故时报亦不定也盖因众生之业有轻有重故受报之时有远有近随其因缘先后不定是名时报俱不定。

　　四有(出宗镜录)

　　因果不亡曰有谓众生作业感果果必由因因果相酬则有生死既有生死必有色身既有色身必经中阴轮转不息则成四有(中阴者谓人初死之后未曾托生故名中阴)。

　　【一生有】谓从中阴来托母胎一念识心相续五蕴由此生起是名生有(五蕴者色蕴受蕴想蕴行蕴识蕴也)。

　　【二本有】谓已生之后未死之前于其中间所有五蕴色身是业报之本是名本有。

　　【三死有】谓本有之后中有之前五蕴业果色身一时坏灭是名死有。

　　【四中有】即中阴也谓已死之后未生之前于其中间识未托胎是名中有。

　　四胎相(出阿毗达磨俱舍论)

　　【一正知入不正知住出】谓转轮王宿世曾修广大之福其业最胜但知入胎不能正知住胎出胎也(正知犹明知也)。

　　【二正知入住不正知出】谓独觉之人久习多闻其智最胜但正知入胎住胎不能正知出胎也。

　　【三俱正知入住出】谓菩萨旷劫修行福德智慧俱胜故能正知入胎住胎出胎也。

　　【四俱不正知】谓六道众生有情之类若福微薄者入母胎时或见大风大雨或众声威逼遂见己身入于密草稠林住在此中复从此出若福厚大者入母胎时自见己身或处妙好园林或居胜台殿住在此中复从此出于入住出胎皆不能知也(六道者天道人道修罗道饿鬼道畜生道地狱道也)。

　　五根有四事增上(出五事毗婆沙论)

　　五根者眼耳鼻舌身也增上犹增胜也。

　　【一庄严身】庄严端庄严饰也谓眼耳鼻舌庄严于身然后完美于此诸根若阙一者便成残陋若不缺者全美增胜是为庄严身也。

　　【二导养身】导养者导引资养也谓眼能见安危之色耳能闻美恶之声鼻能嗅香臭之气舌能尝甜苦之味如是等诸识于色声气味若好若恶皆能分别导引于身就好避恶令身增胜是为导养身也。

　　【三生识】识即分别之义谓眼对色耳对声鼻对香舌对味身对触而能生于分别之识及相应法俱得增胜是为生识也。

　　【四不共事】谓眼惟见色耳惟闻声鼻惟嗅香舌惟尝味身惟觉触如是诸根各有所用不相杂乱于本根相应之法自能增胜是为不共事也。

　　四增盛(出阿毗达磨毗婆沙论)

　　【一寿量增盛】谓劫末时此赡部洲人寿减至十岁后复渐增展转增至八万岁是名寿量增盛(劫梵语具云劫波华言分别时节梵语赡部又云阎浮华言胜金)。

　　【二有情增盛】有情即众生也谓劫末时此赡部洲惟余万人后复渐增展转无数于劫增时其地广博严净人民淳善福德以其人民加众是名有情增盛。

　　【三资具增盛】资具者资生之具也谓劫末时此赡部洲人民饥馑以稊稗等为上妙食至劫增时安隐丰乐种种地味自然出生乃至谷果等类渐渐充足是名资具增盛。

　　【四善品增盛】善品者善人所修诸道品也谓劫末时世间有情广造十恶之业不修善道至劫增时人民广修十善及诸道品是名善品增盛(十恶者一杀生二偷盗三邪[婬-壬+(工/山)]四妄语五两舌六恶口七绮语八贪欲九嗔恚十邪见也十善者不杀生不偷盗不邪[婬-壬+(工/山)]不妄语不两舌不恶口不绮语不贪欲不嗔恚不邪见也)。

　　四力(出地持经)

　　【一自力】谓世间之人宿有善种不假他人教诫而自能以精进勇猛之力发菩提心是名自力(梵语菩提华言道)。

　　【二他力】谓世间之人或因他人教诫或因他事感动遂发菩提之心则是藉他之力是名他力。

　　【三因力】谓世间之人先世修习大乘之法今因见佛及诸菩萨叹说无上佛道遂发菩提之心是名因力。

　　【四方便力】谓世间之人于现世中亲近善友知识闻其善巧方便说法遂发菩提之心是名方便力。

　　四恩(出本生心地观经)

　　【一父母恩】经云父有慈恩母有悲恩盖父母长养之恩广大无比若有男女背恩不顺死即堕于地狱饿鬼畜生若有男女孝养父母承顺无违常为诸天护念福乐无尽纵能一日三时割自身肉以养父母尚未能报一日之恩也。

　　【二众生恩】经云即无始来一切众生轮转五道于多生中互为父母以互为父母故一切男子即是慈父一切女人即是悲母以是因缘诸众生类亦有大恩犹如现在父母等无差别也(五道者天道人道鬼道畜生道地狱道也)。

　　【三国王恩】经云国王福德最胜虽生人间得自在故于其国界山河大地尽属国王一人福德胜过一切众生之福又以正法治世能使众生悉皆安乐若王国内一人修善其所作福七分之中修善之人自得五分国王常获二分以依于王而得修善故也王若以善法化世诸天善神常来守护若有恶人而生逆心于须㬰顷福自消灭命终当堕地狱备受诸苦所以者何是诸众生由不知国王恩故起诸恶逆得如是报若有人民能行善心敬辅仁王尊重如佛是人现世安隐丰乐所以者何一切国王于过去时曾受如来清净禁戒常为人王安隐快乐以是因缘违顺果报其速如影随形如响应声也。

　　【四三宝恩】三宝即佛法僧可尊可贵名之为宝经云三宝利乐众生无有休息功德宝山巍巍无比福德甚深犹如大海智慧无碍等于虚空一切众生由烦恼业障沉沦苦海生死无穷三宝出世作大船师能截爱流超升彼岸故恩难报也。

　　四恩(出释氏要览)

　　【一国王恩】谓出家之人国王听许方得出家又蒙治化之力无强弱陵逼之忧而得安居山林进修道业兼复饮食水土皆属国王是为国王恩。

　　【二父母恩】谓禀父母遗体而得成人其生成养育之恩如天罔极复令出家进修道业是为父母恩。

　　【三师友恩】谓出家之人蒙师剃度教诲授以经业及得善友讲明妙道开发慧性是为师友恩。

　　【四檀越恩】梵语檀华言施谓出家之人凡所资身饮食衣服等物皆由施者供给遂得安身办道是为檀越恩。

　　四难(出法华经文句)

　　【一值佛难】谓众生因无始惑业轮回六道之中四趣不得见佛闻法固不在言设得人身若生在东西北三洲者佛不出现于彼皆不见佛得生南洲而或居边地或着邪见佛虽出世如是等人亦不得见佛而况佛不常出值遇良难故经云诸佛兴出世悬远值遇难此举人之值佛难也(六道者天道人道修罗道饿鬼道畜生道地狱道四趣但除人天也)。

　　【二说法难】谓如来出世本欲便说大乘之法盖缘机器不纯不得已而权说三乘之法委曲调停方堪入实所以历四十余年更三百余会最后至于法华会上方显真实故经云正使出于世说是法复难此举大法之难说也。

　　【三闻法难】谓一乘圆顿之法微妙甚深难解难入非利根上智之士闻则惑耳惊心生疑起谤如法华会上五千人等虽梵音盈耳犹乃退席而去故经云无量无数劫闻是法亦难此举闻法难也。

　　【四信受难】谓一乘圆顿之法唯谈中道实相之理乃是果佛所证非彼三乘所知然如来出世直欲人人信受此法以致四十余年渐次调停后至法华会上佛初为上根之人作法说唯身子得悟次为中根之人作譬喻说唯四大弟子得悟又次为下根之人作宿世因缘说千二百声闻方始得悟故经云能听是法者斯人亦复难此举信受难也(法说者作三乘一乘而说譬喻说者作三车一车而说故文句云上根已悟中下未了故须作喻还譬上法也宿世因缘者如为陈如明系珠缘而领解阿难引空王缘而授记之类四大弟子即须菩提迦旃延迦叶目犍连也)。

　　四事不可久保(出出曜经)

　　经云有一孤母而丧其子忧恼失意来白于佛佛即以此四事告之。

　　【一常必无常】世间之相一一无常假令万劫之久铁石之坚须弥之高大海之广终为无常之所坏灭是故常不可久保也(梵语须弥华言妙高)。

　　【二富贵必贫贱】世间之事盛必有衰盈必有亏此理之必然也盖富贵虽命于天而理有不可常者故今之富贵安知异时而不贫贱故富之与贵亦不可久保也。

　　【三会合必别离】人之生世离必有会合必有离此理之自然而非人意之所能必故今之会合安知异时而不别离故会合亦不可久保也。

　　【四强健必死】人之处世生必有死此理之常是故年虽强健终归坏灭岂山石空海之所可避耶是故强健亦不可久保也(山石空海者经云非空非海中非入山石间无有地方所脱之不受死是也)。

　　四不可得(出诸经要集)

　　佛告诸比丘世有四事不可得免古今已来天地成立无免此苦以斯四苦佛兴于世令诸众生咸得脱离(梵语比丘华言乞士)。

　　【一常少不可得】谓年幼之时发黑齿白形貌光泽众人瞻戴莫不爱敬一旦老耄头白齿落短气呻吟欲使常少不至老者终不可得。

　　【二无病不可得】谓身体强健行步轻便一旦疾病伏着床枕不能动转欲使常安无病终不可得。

　　【三长寿不可得】谓欲求长寿五欲自恣放心逸意将期永久无常卒至忽然命终欲求长寿终不可得(五欲者色欲声欲香欲味欲触欲也)。

　　【四不死不可得】谓父母兄弟妻妾子息欢娱笑乐意可常得无常卒至䰟神独逝欲求不死终不可得。

　　四山(出别译杂阿含经)

　　佛在给孤独园语波斯匿王云有大石山上连于天下连于地从东方来所历之处卉木丛林有生之类悉皆摧碎南西北方亦复如是以此四山喻众生老病死衰之四相也(梵语波斯匿华言胜军)。

　　【一老山】谓人之老迈形色枯悴精神昏昧发白面皱逮将不久则彼少年端美之相悉皆变坏如彼大山来时摧损于物不可免者故经言老山能坏一切壮年盛色也。

　　【二病山】谓人之四大不调或寒或热生种种病能使身力疲败精神减损如彼大山来时损一切物莫可避者故经言病山能坏一切强健也。

　　【三死山】谓人身殒命终四大诸根悉归磨灭如彼大山来时万物一时摧碎莫可御者故经言死山能坏一切寿命也(四大者地大水大火大风大也)。

　　【四衰耗山】谓人之生迫于衰耗势力既去赀财亦空名称不闻志意消沮如彼大山来时损坏于物莫可逃者故经言衰耗之山能坏一切荣华富贵也。

　　四种死(出阿毗昙毗婆沙论)

　　【一寿尽财不尽死】谓如有人由宿业故报寿既短于现生中复不积善作福但经营生理多求财物其寿已尽积蓄尚多是名寿尽财不尽死。

　　【二财尽寿不尽死】谓如有人不能经营生理少有财物寿虽未尽积蓄素无或因饥饿或由冻苦遂致于死是名财尽寿不尽死。

　　【三寿尽财尽死】谓如有人作短寿业又不能经营财物一旦寿尽其财亦尽是名寿尽财尽死。

　　【四寿不尽财不尽死】谓如有人广作寿业广作财业其财未尽其寿未尽以余因缘忽遭横死是名寿不尽财不尽死。

　　大明三藏法数卷第十一
永乐北藏第 181 册 No. 1615 大明三藏法数(第1卷-第13卷)


　　大明三藏法数卷第十二　　　　　池四

　　上天竺前住持沙门一如等奉　来集注

　　四仙避死(出出曜经)

　　昔有梵志兄弟四人各得五通自知命促却后七日皆当命终共相议言我等既得五通以己神力何所不办岂不能避此难也四人虽各往避死终不免佛以道眼观见其死终不可避而说偈曰非空非海中非入山石间无有地方所脱之不受死(梵语梵志华言净裔五通者一足不履地二知人心命三回眼千里四呼名即至五石壁无碍也)。

　　【一入海】入海者言吾入大海上不至表下不至底正处中间无常杀鬼焉知我处七日期满命亦终尽。

　　【二入山】入山者言吾入须弥山擘山两开入中还合无常杀鬼焉知我处七日期满命亦终尽(梵语须弥华言妙高)。

　　【三隐空】隐空者言吾踊身虚空中隐形无迹无常杀鬼焉知我处七日期满自空堕地而死犹如果熟自然脱落。

　　【四居廛】居廛者言吾当隐居大市之中众人猥闹各不相识无常杀鬼随得一人何必取吾七日期满于众人中亦自命终。

　　四种死生(出杂阿含经)

　　波斯匿王白佛言云何为婆罗门死还生婆罗门家及刹帝利毗舍首陀家耶佛言当知死生有四种不同(梵语波斯匿华言胜军梵语婆罗门华言净行梵语刹帝利华言王种梵语毗舍华言商贾梵语首陀华言农人)。

　　【一从冥入冥】冥即暗也谓世人生卑贱家或旃陀罗家及余种种下贱之家贫穷活命形体憔悴而复作卑贱之业名之为冥处此冥中复行身口意恶业死堕恶趣是为从冥入冥(梵语旃陀罗华言屠者恶趣即饿鬼畜生地狱也)。

　　【二从冥入明】谓世人生卑贱家乃至作诸鄙恶之业名之为冥于此冥中能行身口意善业身坏命终生于人天是为从冥入明。

　　【三从明入冥】谓世人生富贵家若刹帝利婆罗门长者家受身端正多财多智名之为明于此明中行身口意恶业身坏命终当生恶趣受无量苦是为从明入冥。

　　【四从明入明】谓世人生富贵家乃至形相端严名之为明于此明中行身口意善业勤修福德身坏命终天上受生是为从明入明。

　　菩萨四心(出金刚经论)

　　菩萨梵语具云菩提萨埵华言觉有情谓菩萨发此四种心度诸众生故天亲颂曰广大第一常其心不颠倒是也。

　　【一广大心】谓菩萨发心度生欲令三界四生之类普皆济度无一众生而不度者所度众生无量无边是名广大心(三界者欲界色界无色界也四生者卵生胎生湿生化生也)。

　　【二第一心】谓菩萨度脱三界四生之类不欲令证声闻小果要皆令入无余涅槃是名第一心(梵语涅槃华言灭度无余涅槃者惑业与身俱灭名曰无余)。

　　【三常心】谓菩萨度无量无数无边众生了知众生本来空寂实无众生得灭度者虽无众生可度而度生之心常无懈倦是名常心。

　　【四不颠倒心】谓菩萨度生若有我人等相即非菩萨菩萨了知我人等相本来皆空无能度者是名不颠倒心(我人者于色受想行识五阴上强立主宰名我复计为人名人也)。

　　四无量心(出法界次第)

　　四无量心者慈悲喜舍也通名无量者谓菩萨利他之心广大也所缘众生既无量而能缘之心亦无量也(菩萨梵语具云菩提萨埵华言觉有情)。

　　【一慈无量心】慈名爱念即与乐之心也谓菩萨爱念一切众生常求乐事随彼所求而饶益之故名慈无量心。

　　【二悲无量心】悲名愍伤即㧞苦之心也谓菩萨愍念一切众生受种种苦常怀悲心拯救济㧞令其得脱故名悲无量心。

　　【三喜无量心】谓菩萨庆他众生离苦得乐其心悦豫欣庆无量故名喜无量心。

　　【四舍无量心】谓菩萨于所缘众生无憎爱心名之为舍复念一切众生同得无憎无爱无瞋无恨无怨无恼故名舍无量心。

　　四种信心(出起信论)

　　【一信根本】谓真如之法诸佛所师众行之源能爱乐者即是信于根本故云信根本。

　　【二信佛】谓信佛有无量功德常念亲近供养恭敬发起善根求一切智故云信佛。

　　【三信法】谓信受诸佛所说之法有大利益常念修行故云信法。

　　【四信僧】谓信僧能正修行自利利他常乐亲近求学其道故云信僧。

　　四缘发菩提心(出地持经)

　　【一见闻为增上缘】增上即增进之义谓世间之人或见或闻诸佛菩萨有不可思议神通变化之事既见闻已即发是念是佛菩萨功行具足能为如是诸变化事以此见闻为增上缘故乐佛大智发菩提心(梵语菩提华言道)。

　　【二闻法为增上缘】谓世间之人虽不见闻诸佛菩萨神通变化但闻说法赞叹菩提及大乘法彼人闻已则欢喜信乐以此闻法为增上缘故乐佛大智发菩提心。

　　【三护法为增上缘】谓世间之人虽不闻法或见法欲灭之相遂作是念无量众生造诸恶业当遭大苦我今修菩萨道护持正法为诸众生灭无量苦以此护法为增上缘故乐佛大智发菩提心。

　　【四发心为增上缘】谓世间之人虽不见法灭之相但见恶世众生为烦恼所障不能出离生死遂作是念于此恶世尚不能发二乘之愿况能志求无上菩提我当发心亦令他发以此发心为增上缘故乐佛大智发菩提心(二乘者声闻乘缘觉乘也)。

　　菩萨四法(出瑜伽师地论)

　　【一善修事业】谓修菩萨行者于种种财法惠施众生无所吝惜诸佛戒律坚守护持遇诸苦难忍受无悔诸正法行精进无怠安住禅定心不散乱以正智慧照了诸法乃至种种行业皆悉修习是为善修事业(菩萨梵语具云菩提萨埵华言觉有情)。

　　【二方便善巧】谓修菩萨行者于诸有情或于圣教有未入者令其趣入已趣入者令其成熟已成熟者令其解脱乃至诸戒律仪受持毁犯种种方便令诸有情皆得利益是为方便善巧。

　　【三饶益于他】谓修菩萨行者于诸有情或以布施或以爱语或作利他之行或与随类同事令其皆得安乐是为饶益于他。

　　【四无倒回向】谓修菩萨行者于己所修一切善业及方便善巧饶益之行以净信心回向于他而求无上正等菩提终不以此所集善根倒求世间果报是为无倒回向。

　　四种法为菩萨实德(出大宝积正法经)

　　【一入空解脱门】谓菩萨观一切法皆从因缘和合而生无作无受如是通达名空解脱是为菩萨实德(菩萨梵语具云菩提萨埵华言觉有情)。

　　【二入无我无愿门】谓菩萨观一切法皆无有我而于三界之中无所愿求虽得涅槃恒起大悲乐度众生是为菩萨实德(三界者欲界色界无色界也梵语涅槃华言灭度)。

　　【三巧施方便】谓菩萨广运慈悲之心于三界中巧施方便不住涅槃仍复出入生死化度众生是为菩萨实德。

　　【四施不求报】谓菩萨广运慈悲之心愍诸有情广行给施平等无厌了达性空而不求于果报是为菩萨实德。

　　四摄法(出法界次第)

　　此四通言摄者摄即摄受也谓菩萨欲化导众生必须以此四法摄受使其依附然后导以大乘正道故维摩经云先以欲钩牵后令入佛智是也(菩萨梵语具云菩提萨埵华言觉有情)。

　　【一布施摄】谓菩萨以财法二种布施摄众生也若众生乐财即以财施摄之若众生乐法即以法施摄之众生既蒙二施利益因是生亲爱心依附受道得住真理故名布施摄。

　　【二爱语摄】谓菩萨随顺众生根性善言慰喻则一切众生乐闻善言因是生亲爱心依附受道得住真理故名爱语摄。

　　【三利行摄】谓菩萨起身口意善行利益一切众生因是生亲爱心依附受道得住真理故名利行摄。

　　【四同事摄】谓菩萨以法眼明见众生根性随其所乐即分形示现同其所作使其各沾利益因是生亲爱心依附受道得住真理故名同事摄。

　　四法集善根(出大宝积正法经)

　　【一乐住林间】谓修菩萨行者当离愦闹住于山林空闲之处寂静宴默思惟正道而广集一切善根也。

　　【二四事摄物】四事者布施爱语利行同事也谓修菩萨行者自行既充必须外引众生同己所行之道是以常行布施周其贫乏复以爱语安慰开谕起诸利行同其事业而广集一切善根也。

　　【三舍身求法】谓修菩萨行者乐求大乘之法其心勇猛虽弃舍身命亦复无所顾惜而广集一切善根也。

　　【四勤行精进】谓修菩萨行者誓欲求就佛果是以勤加精进无少懈怠而广集一切善根也。

　　四善法(出涅槃经)

　　【一近善知识】谓善知识常谈善法若人亲近则得灭除一切恶法增长一切善根也。

　　【二能听受法】谓既亲近善知识又能听受正法生长善根也。

　　【三能思惟义】谓既闻正法即当思惟微妙之义而契会于心也。

　　【四如说修行】谓既能思惟正法之义当如所说而修其行则能脱烦恼生死之苦证真空寂灭之道也。

　　菩萨四法门(出如来不思议秘密大乘经)

　　【一智门】谓菩萨以大智慧善知一切众生根性随顺调伏令其解脱是为菩萨智门(菩萨梵语具云菩提萨埵华言觉有情)。

　　【二慧门】谓菩萨以大妙慧为诸众生分别宣说深法句义亦欲令其开发慧性照了万法本来空寂是为菩萨慧门。

　　【三陀罗尼门】梵语陀罗尼华言总持以其持善不散持恶不生也盖菩萨以总持之法随顺一切众生言音开导正信令其灭诸恶心而行一切善法是为菩萨陀罗尼门。

　　【四无碍解门】谓菩萨以无碍智解为诸众生宣说无尽甚深法义亦欲令其获无碍解是为菩萨无碍解门。

　　在家人四种具足法(出杂阿含经)

　　【一信具足】谓在家之人于如来所起敬信心闻胜妙法心开意解不生疑谤信根坚固是名信具足。

　　【二戒具足】谓在家之人起净信心受佛禁戒不杀不盗不邪[婬-壬+(工/山)]不妄语不饮酒持此五戒一无毁犯是名戒具足。

　　【三施具足】谓在家之人受前戒法能于一切所有之财不悭不惜施济贫乏修此舍行是名施具足。

　　【四慧具足】谓在家之人既受戒行施当以智慧观察此身虚假不实由贪瞋痴起诸烦恼招集无量生死之苦能修善道证涅槃乐是名慧具足(梵语涅槃华言灭度)。

　　四弘誓(出止观大意)

　　弘广也誓制也谓菩萨广发誓愿要制其心志求满足也(菩萨梵语具云菩提萨埵华言觉有情)。

　　【一众生无边誓愿度】此依苦谛境而发誓也谓菩萨遍观六道众生等类无量无边皆被生死诸苦所逼一一不虚故发誓愿欲度脱之令出三界故云众生无边誓愿度(六道者天道人道修罗道饿鬼道畜生道地狱道也三界者欲界色界无色界也)。

　　【二烦恼无数誓愿断】此依集谛境而发誓也谓菩萨谛审烦恼惑业无量无边能招集生死苦果流转三界无有穷尽故发誓愿欲断除之而使六道众生悉亦断除令出三界故云烦恼无数誓愿断。

　　【三法门无尽誓愿知】此依道谛境而发誓也谓菩萨谛审一切道法无穷无尽能通至涅槃自既知已亦令一切众生证知故云法门无尽誓愿知(梵语涅槃华言灭度)。

　　【四佛道无上誓愿成】此依灭谛境而发誓也谓菩萨谛审菩提之果最胜无有过上自成就已普愿一切众生咸皆成就故云佛道无上誓愿成(梵语菩提华言道)。

　　四弘誓愿(出法界次第)

　　【一未度者令度】度即超度也谓众生未度生死苦者令其得度也。

　　【二未解者令解】解即解脱也谓众生未解烦恼业缚者令其得解也。

　　【三未安者令安】安即安住也谓众生未能安住于戒定慧而修行者令其得安住也。

　　【四未涅槃者令得涅槃】梵语涅槃华言灭度谓众生未灭生死之苦者令其灭之而得证于涅槃也(灭度者谓大患永灭超度三界也)。

　　菩萨四弘誓(出陀罗尼杂集)

　　【一心如大地】谓愿我心如大地长养众生道芽善种皆成圣果。

　　【二心如桥舡】谓愿我心如桥舡运度众生不滞中流达于彼岸。

　　【三心如大海】谓愿我心如大海涵育众生同得真源沾于法味。

　　【四身如虚空】谓愿我身如虚空包含万物与诸众生平等无二同证法性。

　　四梵福(出增一阿含经)

　　【一未起塔处起塔】塔梵语具云塔婆华言高显谓人能起塔者当来之世受初禅天福经云若有善信男子女人求梵天福者未曾起塔婆处于中能起是为初受梵天之福也。

　　【二补治故寺】谓修补破坏故寺当来之世受二禅天福经云补治故寺是为第二受梵天之福也。

　　【三和合圣众】谓修习圣道之众常令和合不使离散当来之世受三禅天福经云和合圣众是为第三受梵天之福也。

　　【四劝转法轮】谓闻佛成道即当劝请转于法轮利益众生当来之世受四禅天福经云菩萨初转法轮若人能劝转者是为第四受梵天之福也。

　　四法生福(出大宝积正法经)

　　（一恒行法施）谓修菩萨行者当以如来所说正法广为一切众生而作利益于己之心无复吝惜是以无量福德由此而生也(菩萨梵语具云菩提萨埵华言觉有情)（二起大悲心）谓修菩萨行者常运大悲心利益一切于诸破戒众生方便遮止不令为恶是以无量福德由此而生也。

　　【三化诸有情】谓修菩萨行者常以利他为心广化一切有情令发菩提之心修习妙行成就佛果是以无量福德由此而生也(梵语菩提华言道)。

　　【四忍辱救护】谓修菩萨行者常应广运大悲之心于诸下劣不善之人设以横逆而加于我不惟忍受其辱抑且方便救护使其改恶迁善是以无量福德由此而生也。

　　入道四行(出正宗记并稽古略)

　　达磨大师谓二祖可大师曰夫入道多涂要而言之不出理行而已谓理入者则藉教悟宗深信含生同一真性但为客尘妄想所覆不能显了若舍妄归真则圣凡一等无有分别若以行入者乃有四焉。

　　【一报冤行】凡修道之人若受苦时当念我从往昔劫中弃本逐末流浪诸有多起冤憎违害无限今虽无犯是我宿殃恶业果熟所以甘心忍受都无怨恨作是观时与理相应体冤进道故名报冤行(劫梵语具云劫簸华言分别时节)。

　　【二随缘行】谓众生无我皆由业转苦乐齐受皆从缘生若得胜报荣誉等事皆是过去宿因所感缘尽还无何喜之有得失从缘心无增减喜风不动𡨋顺于道故名随缘行。

　　【三无所求行】谓愚人长迷处处贪着智者悟真安心无为万有皆空无所希冀三界久居犹如火宅有身皆苦谁得所安若了达者息念无求经云有求皆苦无求乃乐是则无求真为道行故名无所求行(三界者欲界色界无色界也)。

　　【四称法行】谓性净之理因之为法此理众相皆空无染无著无此无彼故经云法无有我离我垢故智者信解此理应当称法而行法体无悭于身命财行檀舍施心无悭惜达解三空自利利他庄严菩提之道为除妄想修行六度而无所行故名称法行(三空者施者受者及所施之物三相皆空也六度者一布施二持戒三忍辱四精进五禅定六智慧也)。

　　四种观行(出慈悲水忏)

　　谓修行忏悔者自念烦恼深厚覆盖慧眼令无所见断除众善不能出离苦果今既发露众恶投诚忏悔须作四种观行为灭罪之方便也。

　　【一观因缘】谓修行忏悔者当观我之此罪由无明所覆无正观力不识其过远离善友随逐魔行如蛾赴火自烧自烂以是因缘不能自出是为观因缘。

　　【二观果报】谓修行忏悔者当观所有诸恶不善之业三世轮转苦果无穷沦溺生死大海冥然无涯如抱石沉渊求出应难是为观果报(三世者过去现在未来也)。

　　【三观自身】谓修行忏悔者当观自身虽有正因灵觉之性而为烦恼黑闇之所覆蔽无了因力不能得显是为观自身(正因者即本有正性也了因者即解了诸法也)。

　　【四观如来身】谓修行忏悔者当观如来之身众德具足湛然常住虽复方便入于灭度而慈悲㧞救众生之心未曾暂舍常如是观乃灭罪之良津除障之要行是为观如来身(灭度者谓大患永灭超度三界也)。

　　四事行(出阿难陀目佉尼阿离陀经)

　　【一身常恭谨】谓修菩萨行者当谨守身业毋令放逸所谓杀盗淫等一切恶法断而不行及诸不善律仪亦皆无犯是为身常恭谨(菩萨梵语具云菩提萨埵华言觉有情)。

　　【二言常至诚】谓修菩萨行者欲修无上正真之道当守护口业诚实不虚所谓妄言绮语恶口两舌之过悉皆远离是为言常至诚。

　　【三意常柔顺】谓修菩萨行者欲成菩提当防护意业调和柔顺离诸邪念所谓贪欲嗔恚愚痴皆悉断除是为意常柔顺(梵语菩提华言道)。

　　【四善权方便】谓修菩萨行者当善权方便救护一切众生所谓或生天上乃至或入地狱不舍生死随类现形但为利乐有情不为自求度脱是为善权方便。

　　四事供养(出增一阿含经)

　　佛在舍卫国祇树给孤独园为波斯匿王说法王即请佛及比丘僧三月供养遂于宫门之外作大讲堂悬缯幡盖及办一切供给所须衣被饮食卧具医药故云四事供养(梵语舍卫华言丰德祇树给孤独园者谓祇陀太子舍树给孤长者买园建立精舍请佛而住也梵语波斯匿华言胜军)。

　　【一衣被】衣即袈裟而有三品上品二十五条及九条中品七条下品五条被即覆身之物此皆可以蔽形骸御寒暑严肃威仪以成道业是以供养佛僧也(梵语袈裟华言不正色)。

　　【三饮食】饮即种种浆水如果浆蜜浆醍醐甘蔗蒲萄等浆食即米面酥酡肴馔等味比皆可以资色身进道业而证菩提是以供养佛僧也。

　　【三卧具】卧具即床褥枕席之类此可以调摄身心将养劳苦以进道行是以供养佛僧也。

　　【四医药】医药即冷热甘苦辛酸草木诸剂及金石圆砂之类此皆可以治温寒湿燥之病藉以固身延命成就道业是以供养佛僧也。

　　施有四事(出诸经要集)

　　【一施多得福少】谓饮酒歌舞等事费用极多而无福报是名施多得福少。

　　【二施少得福多】谓能以慈心供奉道德之人彼人受已精进学道施物虽少其福弥大是名施少得福多。

　　【三施少得福少】谓以悭贪恶意施邪见外道施物既少得福亦少是名施少得福少。

　　【四施多得福多】谓能觉世无常发心舍财起立塔寺供养三宝所获福报如众河入于大海流注不断施物既多其福亦多是名施多得福多(三宝者佛宝法宝僧宝也)。

　　四施(出菩萨善戒经)

　　【一笔施】谓见人发心书写经典当以笔施之坚固其心助成善缘也。

　　【二墨施】谓见人书写经典当以墨施之坚固其心助成善缘也。

　　【三经施】谓刊造经板或印施与人劝其读诵令发菩提之心也(梵语菩提华言道)。

　　【四说法施】谓若有人乐闻正法即当随其根机方便演说使之闻法领解修因证果也。

　　四种施处(出瑜伽师地论)

　　【一有苦者】谓贫穷乞丐盲聋残疾无依倚者如是等类名为有苦故宜施之。

　　【二有恩者】谓凡于我有恩德者故宜施之此施非是菩萨之行菩萨行施岂分有恩无恩也(菩萨梵语具云菩提萨埵华言觉有情)。

　　【三亲爱者】谓凡于我有亲情眷爱者故宜施之此施亦非菩萨之行菩萨行施怨亲平等岂分亲与不亲也。

　　【四尊胜者】谓世间之人推为贤善者及能离贪欲瞋恚愚痴而修行者如是等类名为尊胜故宜施之此施亦非菩萨之行菩萨行施见卑劣者愈当施与岂分胜与不胜也。

　　四种施俱得净报(出大涅槃经)

　　谓菩萨达性相空观一切众生无非福田不见持戒毁戒及施受果报之异名为净善所以施受虽俱不净亦俱得净报也。

　　【一施净受不净】谓能施之人持戒多闻知有慧施及施果报受者破戒邪见言无慧施及施果报是名施净受不净也。

　　【二施不净受净】谓能施之人著于邪见言无慧施及施果报受者持戒多闻知有慧施及施果报是名施不净受净也。

　　【三施受俱净】谓施者受者俱能持戒多闻智慧知有所施及施果报是名施受俱净也。

　　【四施受俱不净】谓施者受者俱破戒无闻著于邪见言无有施及施果报是名施受俱不净。

　　四戒(出华严孔目)

　　【一解脱戒】谓身不杀盗[婬-壬+(工/山)]口不妄言绮语恶口两舌则自然远离惑业之缚而得自在是名解脱戒。

　　【二定共戒】谓因修习禅定发得初禅二禅三禅四禅天定之时不作意持自然不犯而戒与定俱发是名定共戒(初禅二禅三禅四禅皆色界天也)。

　　【三道共戒】谓声闻之人于见道修道位中不作意持自然不犯而戒与道俱发是名道共戒(见道即初果须陀洹修道即二果斯陀含三果阿那含也)。

　　【四断戒】谓断贪瞋痴等烦恼得成道果是名断戒。

　　四种持戒(出杂阿毗昙心论)

　　【一悕望戒】悕即悕求望即期望谓求生天及余善处坚持禁戒是名悕望戒。

　　【二恐怖戒】谓畏随恶趣畏恶名称坚持禁戒是名恐怖戒。

　　【三顺觉支戒】谓随顺七觉支庄严其心坚持禁戒是名顺觉支戒(七觉支即七觉分谓择法觉分精进觉分喜觉分除觉分舍觉分定觉分念觉分也)。

　　【四清净戒】谓无漏戒能离烦恼染垢是名清净戒(无漏戒者即声闻缘觉无漏道品所发之戒也)。

　　四忍(出华严经随䟽演义钞)

　　忍即忍可亦安忍也思益经云梵天菩萨有四忍法善出毁犯禁戒之罪。

　　【一得无生忍】谓一切诸法自性空寂本来不生菩萨证知此法则能超出毁犯禁戒之罪是为得无生忍。

　　【二得无灭忍】谓一切诸法昔本不生今亦无灭菩萨证知此法则能超出毁犯禁戒之罪是为得无灭忍。

　　【三得因缘忍】谓六根为因六尘为缘菩萨了知一切诸法皆从因缘和合而生本无自性则能超出毁犯禁戒之罪是为得因缘忍(六根者眼根耳根鼻根舌根身根意根也六尘者色尘声尘香尘味尘触尘法尘也)。

　　【四得无住忍】住即停住菩萨心不住着而无异念相续则能超出毁犯禁戒之罪是为得无住忍。

　　四种定学(出成唯识论)

　　【一大乘光明定】谓此定所发智慧即能照了大乘理教行果故名大乘光明定(理教行果者理即所诠之理教即能诠之教行即所修之行果即所证之果也)。

　　【二集福王定】谓此定自在即能聚集无边福德如王势力无有等比故名集福王定。

　　【三贤守定】谓此定即能守持世间出世间贤善之法故名贤守定。

　　【四健行定】谓佛菩萨以精进大健之力修行胜行而得此定故名健行定。

　　四空处定(出法界次第)

　　此四通言空处定者以其定体无形色故名之为空各依所证之境名之为处境法持心心无分散故名定也。

　　【一空处定】谓行者厌患色质有如牢狱心欲出离即修观智灭三种色故不念种种相入无边虚空处心与虚空之法相应是名空处定(三种色者可见有对色不可见有对色不可见无对色也)。

　　【二识处定】谓行者复厌虚空无边缘多则散能破于定即舍虚空转心缘识心与识法相应是名识处定。

　　【三无所有处定】谓行者复厌心识无边缘多则散能坏于定唯有无心识处心无依倚乃名安隐如是知已即舍识处系心无所有处心与无所有法相应是名无所有处定。

　　【四非有想非无想定】前识处是有想无所有处是无想至此舍前有想名非有想舍前无想名非无想谓行者复厌无所有处定如痴如醉如眠如暗无可爱乐于是一心加功忽然真实定发不见有无相貌泯然寂绝清净无为是名非有想非无想定。

　　四种资粮(出瑜伽师地论)

　　【一福德资粮】谓由宿世修诸福德而于今生丰饶财宝遇善知识离诸障碍能勤修行是名福德资粮。

　　【二智慧资粮】谓由宿世修习智慧而于今生聪慧明敏解了法义是名智慧资粮。

　　【三先世资粮】谓由宿世积集善根而于今生诸根完具家财富足是名先世资粮。

　　【四现法资粮】谓于今世有善法故善根成熟具戒律仪是名现法资粮。

　　四种意趣(出阿毗达磨杂集论)

　　【一平等意趣】意即心意趣即趣向谓菩萨于往昔因中修平等行而成正觉今于现世化诸众生与昔无异是名平等意趣(菩萨梵语具云菩提萨埵华言觉有情)。

　　【二别时意趣】谓众生现世修习净业求生极乐世界者命终皆即往生得不退转盖现种是因则在他时成熟是名别时意趣。

　　【三别义意趣】谓一切法无有自性不可执文取义当离文字相别求义趣是名别义意趣。

　　【四众生意乐意趣】菩萨见众生修得一善者赞叹其善增彼勇猛见多贪者赞叹佛土清净殊胜除彼贪欲见懈怠者赞叹诸佛精勤不息除彼懈怠皆令心生信乐发其趣向是名众生意乐意趣。

　　四种作意(出瑜伽师地论)

　　【一调练心作意】调练者调停练习也谓于可厌患之法调停练习令心厌离是名调练心作意。

　　【二滋润心作意】滋润者滋长沃润也谓于可欣尚之法滋长沃润令心忻乐是名滋润心作意。

　　【三生轻安作意】轻安者即身轻心安也谓于可厌法令心厌离于可欣法令心欣乐安住寂静对治身心粗重生起身心轻安是名生轻安作意。

　　【四净智见作意】净智者即清净智慧也谓以此智慧照了诸法皆空即得内心寂静由寂静故见真实理是名净智见作意。

　　四种念佛(出普贤行愿记)

　　【一称名念佛】谓称念阿弥陀佛名号于昼夜间一心专注或一万声乃至十万声如是岁月既久则念念不断纯一无杂临命终时定见彼佛现身迎接决得往生极乐世界矣(梵语阿弥陀华言无量寿)。

　　【二观像念佛】谓观阿弥陀佛形像相好口称佛名则心不散乱心不散乱则本性佛从而显现如是则念念不断纯一无杂临命终时定见彼佛现身迎接决得往生极乐世界矣。

　　【三观想念佛】谓端坐正念面向西方心作妙观或想阿弥陀佛眉间白玉毫相光乃至足下千辐轮相如是从上至下从下至上展转观之观想纯熟三昧现前临命终时决得往生极乐世界矣(梵语三昧华言正定)。

　　【四实相念佛】谓念阿弥陀佛法性之身即得实相之理无形无相犹如虚空心及众生本来平等如是之念即是真念念念相续三昧现前决得往生极乐世界矣。

　　四种白法(出胜思惟梵天所问经论)

　　谓修菩萨行者当习一切白净善法远离四趣诸恶之黑法也(四趣者修罗趣饿鬼趣畜生趣地狱趣也)。

　　【一欲白法】谓修菩萨行者闻佛正教理趣深远心生乐欲而不暂舍故名欲白法。

　　【二行白法】谓修菩萨行者勤行六度之行唯在利益世间一切众生而不求于自身果报故名行白法(六度者一布施二持戒三忍辱四精进五禅定六智慧也)。

　　【三满足功德白法】谓修菩萨行者精进勇猛遍修众行令诸功德圆满具足故名满足功德白法。

　　【四证白法】谓修菩萨行者净行已成功德已圆得证佛果故名证白法。

　　四种法为善友(出大宝积正法经)

　　【一求菩提者】谓诸众生若有发心乐求菩提之道者是为菩萨之善友也(梵语菩提华言道梵语菩萨华言觉有情)。

　　【二作大法师】谓人深达妙义作大法师为众演说以其正行令彼进修是为菩萨之善友也。

　　【三闻思修慧】谓人以闻思修之三慧倍䇿精进出生一切善根者是为菩萨之善友也。

　　【四求佛法者】谓人修习梵行志求佛法则能离诸烦恼超出世间是为菩萨之善友也。

　　四法离魔道(出大宝积正法经)

　　【一不离菩提心】谓菩萨修习众善之行常欲度脱一切众生而不离于菩提之心是以邪魔之道悉远离也。

　　【二无恼害心】谓菩萨修习慈善之行于一切众生常怀悲愍不起恼害之心是以邪魔之道悉远离也。

　　【三明了诸法】谓菩萨以智慧照察于一切法明了通达正直无碍是以邪魔之道悉远离也。

　　【四不生轻慢】谓菩萨了达诸法平等于诸有情常行不轻之行而无憍慢之心是以邪魔之道悉远离也。

　　四事先苦后乐(出增一阿含经)

　　【一修习梵行先苦后乐】梵即净也谓人不辞劳苦修习净行净行既立则能证于道果而得涅槃之乐故名修习梵行先苦后乐(梵语涅槃华言灭度)。

　　【二诵习经文先苦后乐】谓人不辞劳苦口诵经文心习其义其义习熟则能如说修行证于道果而得涅槃之乐故名诵习经文先苦后乐。

　　【三坐禅念定先苦后乐】谓人不辞劳苦坐禅念定由禅定力则能次第入诸三昧证于道果而得涅槃之乐故名坐禅念定先苦后乐(梵语三昧华言正定)。

　　【四数出入息先苦后乐】谓人不辞劳苦数出入息自然摄诸散乱心得寂静安住正理与定相应由此证于道果而得涅槃之乐故名数出入息先苦后乐。

　　四魔(出瑜伽师地论)

　　魔梵语具云魔罗华言能夺命又云杀者谓能夺智慧之命而杀害出世善根故也。

　　【一蕴魔】蕴犹积聚也谓色受想行识等积聚而成生死苦果此生死法能夺智慧之命故云蕴魔。

　　【二烦恼魔】谓三界中一切烦恼妄惑也修行之人为此妄惑恼乱心神不能成就菩提是名烦恼魔(三界者欲界色界无色界也)。

　　【三死魔】死者谓四大分散天丧殒没也修行之人为此夭丧不能续延慧命是名死魔(四大者地大水大火大风大也)。

　　【四天魔】此魔即欲界第六天也若人勤修胜善欲超越三界生死而此天魔为作障碍发起种种扰乱之事令修行人不得成就出世善根是名天魔(第六天即他化自在天也)。

　　外道四论(出瑜伽师地论)

　　【一常论】谓外道计我及世间之法皆是常住又见诸识流转相续从此世间至彼世间无断绝故发起常见是名常论。

　　【二边无边论】谓外道若忆念坏劫坏诸世间即于世间起有边想若忆念成劫成诸世间即于世间起无边想是名边无边论(劫梵语具云劫波华言分别时节坏劫成劫者中劫之名也)。

　　【三不死矫乱论】谓诸外道若有人问世间善不善法或问世间苦集灭道四谛等法便自称言我依不死净天不乱诘问即于彼所问假托余事以言矫乱是名不死矫乱论(净天即梵天外道计梵天不死故云不死净天不乱诘问者谓梵天常居静定故不杂乱而辩问也)。

　　【四无因见论】谓外道计我及世间之法皆无因而起或见大风卒起于一时间寂然止息或见暴河弥漫于一时间宛然空竭或见果木敷荣于一时间䬃然衰落由如是故起无因见立无因论是名无因见论。

　　外道四见(出华严经䟽)

　　䟽云外道所计不出四见谓数论计一胜论计异勤娑婆计亦一亦异尼犍陀若提子计非一非异(梵语勒娑婆华言苦行梵语尼犍陀华言离系若提母名母子兼称故名若提子)。

　　【一计一】谓数论师计因中有果因果不异故名计一。

　　【二计异】谓胜论师计因中无果因果不同故名计异。

　　【三计亦一亦异】谓勒娑婆论师计因中有果名一因中无果名异有无双计故名亦一亦异。

　　【四计非一非异】谓尼犍陀若提子计因果亦非是一亦非是异不同计一计异故名非一非异。

　　四韦陀(出摩登伽经并翻译名义)

　　梵语韦陀华言智论即婆罗门所作邪论也以世间之智造养生等书而有四种不同故名四韦陀典其书不曾传至东土(梵语婆罗门华言净行)。

　　【一阿由】梵语阿由华言方命亦曰寿谓养生缮性之书也(缮者治也)。

　　【二殊夜】梵语殊夜(无翻)谓祭祀祈祷之书也。

　　【三婆磨】梵语婆磨(无翻)谓礼仪占卜兵法军阵之书也。

　　【四阿达婆】梵语阿达婆(无翻)谓异能技数禁咒医方之书也。

　　有无四句(出华严经䟽)

　　【一有句】谓外道或计我与五蕴之身皆有是名有句即着常见(五蕴者色蕴受蕴想蕴行蕴识蕴也)。

　　【二无句】谓外道或计我与五蕴之身皆无是名无句即着断见。

　　【三亦有亦无句】谓外道欲离上二过故计我与五蕴亦有亦无即堕有无相违之见。

　　【四非有非无句】谓外道欲避上有无相违立俱非句故计我与五蕴非有非无则又成戏论之见。

　　常等四句(出华严经䟽)

　　【一常句】谓外道计过去世之我即是今世之我相续不断执之为常即堕常见是名常句。

　　【二无常句】谓外道计我今世始生不从过去之因执为无常即堕断见是名无常句。

　　【三亦常亦无常句】谓外道见上二执皆有过失便计我是常身是无常若尔离身则无有我此亦成过是名亦常亦无常句。

　　【四非常非无常句】谓外道计身有异故非常我不异故非无常若尔离身亦无有我此亦成过是名非常非无常句。

　　异四句(出成唯识论)

　　外道所计不出断常二见或执为有即是常见或执为无即是断见于有见中及计一异遂有四句。

　　【一执有法与有等性其体定一】执有法者谓外道于五阴等法执为实有也有等性者谓执五阴等法皆有自性也其体定一者谓法之与性其体各无差别故云定一(五阴者色阴受阴想阴行阴识阴也)。

　　【二执有法与有等性其体定异】谓外道执法与性其体各自不同故云定异。

　　【三执有法与有等性亦一亦异】谓外道执法与性其体亦同亦不同故云亦一亦异。

　　【四执有法与有等性非一非异】谓外道执法与性其体非同非不同故云非一非异。

　　鸟四生(出起世因本经)

　　金翅鸟王与龙之类皆具卵胎湿化四种而生经云大海之北有一大树名曰居吒奢摩离其树高一百由旬枝叶遍覆五十由旬此鸟王与龙等皆依此树四面而住其四面各有宫殿纵广六百由旬七重垣墙七宝庄严(梵语居吒奢摩离华言鹿聚梵语由旬华言限量)。

　　【一卵生】卵生金翅鸟王居树东面欲啖龙时飞往东枝之上观大海水乃即飞下以两翅扇大海水令水自开二百由旬取龙食之此鸟王惟能取卵生龙不能取胎湿化三生龙也。

　　【二胎生】胎生金翅鸟王居树南面欲取龙时飞往树上乃即飞下令水开四百由旬取龙食之此鸟王惟能取卵胎二生龙不能取湿化二生龙也。

　　【三湿生】湿生金翅鸟王居树西面欲取龙时即向树西海取之水开八百由旬此鸟王惟能取卵胎湿生之龙不能取化生龙也。

　　【四化生】化生金翅鸟王居树北面欲取龙时向树北海取之水开一千六百由旬彼诸龙等皆为此鸟王之所食啖楼炭经云四生金翅鸟还食四生龙是也。

　　龙四生(出起世因本经)

　　【一卵生】卵生龙居吒奢摩离树东面所居宫殿皆七宝庄严(梵语居吒奢摩离华言鹿聚七宝者金银琉璃玻璃砗磲码瑙赤真珠也)。

　　【二胎生】胎生龙居树南面所居宫殿皆七宝庄严。

　　【三湿生】湿生龙居树西面所居宫殿皆七宝庄严。

　　【四化生】化生龙居树北面所居宫殿皆七宝庄严。

　　阿修罗四生(出楞严经)

　　梵语阿修罗华言非天以其果报最胜邻次诸天而非天也。

　　【一卵生】谓若于鬼道以护法力乘通入空此阿修罗从卵而生鬼趣所摄。

　　【二胎生】谓若于天中降德贬坠生于彼道其所卜居邻于日月此阿修罗从胎而出人趣所摄。

　　【三湿生】谓别有一分下劣修罗生大海心沉水穴口旦游虚空暮归水宿此阿修罗因湿气而有畜生趣所摄。

　　【四化生】谓有阿修罗执持世界势力无畏能与梵王及天帝释四天王争权此阿修罗因变化而有天趣所摄(四天王东方持国天王南方增长天王西方广目天王北方多闻天王)。

　　大明三藏法数卷第十二
永乐北藏第 181 册 No. 1615 大明三藏法数(第1卷-第13卷)


　　大明三藏法数卷第十三　　　　　池五

　　上天竺前住持沙门一如等奉　来集注

　　四种法离菩萨行(出大宝积正法经)

　　【一疑惑佛法】谓人宿无善种于佛法中心生疑惑而不爱乐是以离于菩萨行也(梵语菩萨华言觉有情)。

　　【二我见贡高】谓人妄执我见心怀贡高嗔恚一切众生是以离于菩萨行也。

　　【三嫉他利养】谓人见他所得利养妄起贪爱而复憎嫉是以离于菩萨行也。

　　【四不敬信】谓人心着邪见于佛菩萨不生敬信亦不称赞而复毁谤是以离于菩萨行也。

　　四人有障(出究竟一乘宝性论)

　　障者覆障也谓一阐提等四人各有所障不能生正信入理沉滞空寂故言四人有障(梵语一阐提华言信不具)。

　　【一一阐提不信障】谓此人不信有因有果毁谤大乘是名一阐提不信障。

　　【二外道执我障】谓其所执神我之见多在理外名为外道我者即于五阴身中强立主宰名之为我此外道谓罪福苦乐自有定因要当必受执着我见不信佛法是名外道执我障(五阴者色阴受阴想阴行阴识阴也)。

　　【三声闻畏苦障】闻佛声教故曰声闻谓声闻之人怖畏世间生死之苦乐着真空是名声闻畏苦障。

　　【四独觉舍悲障】谓其出无佛世独宿孤峰观物变易自觉真空故名独觉此独觉之人但能自度而不能起大悲心利益一切众生是名独觉舍悲障。

　　说法四谤(出华严经随䟽演义钞)

　　【一定有是增益谤】定有者谓不知真如之理离相寂灭性本不有而言真如决定是有者则成增益谤也。

　　【二定无是损减谤】定无者谓不知真如之理不可变坏性本不空而言真如决定是无者则成损减谤也。

　　【三亦有亦无是相违谤】亦有亦无者谓不知真如之理是即有之空即空之有而言真如亦有是不知即空又言真如亦无是不知即有二边共执则成有无相违谤也。

　　【四非有非无是戏论谤】非有非无者谓不知真如之理具有无之德而言真如非有又言真如非无二边不定则成戏论谤也。

　　四识住(出宝积经)

　　【一色识住】色即眼根所对之色谓内意识缘于外色之时识于色中生喜住着故名色识住。

　　【二受识住】受即领纳之义谓意识领纳六尘之时识于受中生喜住着故名受识住(六尘者色尘声尘香尘味尘触尘法尘以其能染故名尘也)。

　　【三想识住】想即思想谓意识想起六尘相貌之时识于想中生喜住着故名想识住。

　　【四行识住】造作之心名为行谓意识起诸行时识于行中生喜住若故名行识住。

　　有漏四种过失(出瑜伽师地论)

　　有漏者谓漏落三界生死也(三界者欲界色界无色界也)。

　　【一不寂静过失】谓诸众生随逐根尘起诸妄想颠倒散乱而无禅定之功不能断惑证果是为不寂静过失。

　　【二内外变异过失】谓诸众生由内心乱想外境迁流心境相应更互变异所谓心随境起境逐心生烦恼缠绵不能解脱是为内外变异过失。

　　【三发起恶行过失】谓诸众生由烦恼妄惑造诸杀盗[婬-壬+(工/山)]妄种种恶业轮转生死无有出期是为发起恶行过失。

　　【四摄受因过失】谓诸众生由造种种恶业之因摄取未来苦果展转轮回不能解脱是为摄受因过失。

　　四无明(出宗镜录)

　　无明者于第一义无所明了故曰无明即惑是也。

　　【一缠无明】缠即缠缚谓由此无明之惑缠缚不能出离生死故曰缠无明。

　　【二随眠无明】谓无明烦恼长时随逐眠伏第八藏识之中故曰随眠无明。

　　【三相应无明】谓意识缘于六尘之境识与境相应而起无明烦恼故曰相应无明(六尘者色尘声尘香尘味尘触尘法尘也)。

　　【四独头无明亦名不共无明】谓未有六尘之境相对而意识独缘想诸尘之境识与境不相应故曰独头无明。

　　四种贪(出瑜伽师地论)

　　【一显色贪】谓于他人身分及青黄赤白等显现之色而起贪着也修行之人观色作青瘀胖胀等想而生厌离令心清净。

　　【二形色贪】谓于长短娇媚等形相之色而起贪着也修行之人观此形相作烂坏想而生厌离令心清净。

　　【三妙触贪】触即触着谓于自他身分细软光滑等触而起贪着也修行之人观此身分作虫蛆想而生厌离令心清净。

　　【四承事贪】谓于他人趍承服事折旋俯仰等而起贪着也修行之人观彼趍承服事自作死想犹如枯木而生厌离令心清净。

　　四欲(出法苑珠林)

　　【一情欲】谓欲界众生多于男女情爱之境而起贪欲故名情欲。

　　【二色欲】谓欲界众生多于男女娇媚等色而起贪欲故名色欲。

　　【三食欲】谓欲界众生多于美味饮食而起贪欲故名食欲。

　　【四[婬-壬+(工/山)]欲】谓欲界众生多于男女互相染着行于欲事故名[婬-壬+(工/山)]欲。

　　四缚(亦名四结出鞞婆沙论)

　　缚者束缚也又连续也谓众生由欲爱等业束缚流转生死连续不断故名四缚。

　　【一欲爱身缚】谓欲界众生于五欲顺情等境心生贪爱起诸惑业束缚于身不得解脱故名欲爱身缚(五欲者色欲声欲香欲味欲触欲也)。

　　【二瞋恚身缚】谓欲界众生于五欲违情等境心生瞋恚起诸惑业束缚于身不得解脱故名瞋恚身缚。

　　【三戒盗身缚】戒盗亦名戒取本非是戒强以为戒名为戒盗又取以进行复名戒取如外道诸戒是也由此邪戒增长惑业束缚于身不得解脱故名戒盗身缚。

　　【四我见身缚】我见即见取也谓于非涅槃法中妄自分别以为涅槃生心取著名为见取由此我见增长惑业束缚于身不得解脱故名我见身缚(梵语涅槃华言灭度)。

　　四流(出成实论)

　　流而不返谓之流谓众生由三惑之所流转漂泊三界而不能返于涅槃彼岸也又名四暴河者以其惑业暴涌成河漂没众生也亦名四轭者谓众生为惑业所缠若牛之缚轭以驾车而不能脱离也(梵语涅槃华言灭度)。

　　【一见流】见即三界见惑也谓意根对于法尘起分别见因此见惑流转三界不能出离故名见流(三界者欲界色界无色界也)。

　　【二欲流】欲者即欲界思惑也谓五根贪爱五尘故名为思惑即贪瞋慢也因此思惑流转欲界不能出离故名欲流(五根者眼根耳根鼻根舌根身根也五尘者色尘声尘香尘味尘触尘也)。

　　【三有流】有即因果不亡为有谓色界无色界思惑即贪慢也因此思惑流转色无色界不能出离故名有流。

　　【四无明流】无所明了故曰无明即三界思惑中痴惑也由此无明流转生死不能出离故名无明流。

　　四取(出佛性论)

　　【一欲取】欲即贪欲取即取着谓于彼欲界色声香味触五尘之境贪欲取着故名欲取。

　　【二见取】邪心分别名之为见所谓身见边见等因见取着故名见取(身见者于五阴等法妄计为身也边见者于断常二见中随执一边也)。

　　【三戒取】谓于非戒中谬以为戒取着成行故名戒取如外道鸡狗等戒是也(鸡狗戒者外道妄计我身前世从鸡中来故今学寒鸡独立为行若妄计从狗中来即啖粪秽等是也)。

　　【四我语取】华严钞云我见我慢名为我语云何此二独名我语由此二种说有我故又云随假言说起于我执随执取着故名我语取(我见者于五阴等法中不了虚假妄计有我也我慢者谓以我为胜而轻僈于他也)。

　　四障(出海意菩萨所问净印法门经)

　　【一惑障】谓诸众生由贪欲瞋恚愚痴等惑根性昏钝障蔽正道是名惑障。

　　【二业障】谓诸众生由贪瞋痴等惑于诸善法不能勤行而随身口意造作恶业障蔽正道是名业障。

　　【三报障】报即果报谓诸众生由烦恼惑业为因而感地狱畜生饿鬼诸趣之报不闻正道是名报障。

　　【四见障】谓诸众生由不闻正法起诸邪见随逐魔事失菩提心是名见障(梵语菩提华言道)。

　　四劫(出佛祖统纪)

　　劫梵语具云劫波华言分别时节谓人寿八万四千岁时历过百年则寿减一岁如是减至人寿十岁则止复过百年则增一岁如是增至八万四千岁此一增一减名为一小劫如是二十增减名为一中劫总成住坏空四中劫名为一大劫。

　　【一成劫】成劫者谓世界初成立也有二十小劫第一小劫因过去劫坏空之后第二禅光音天空中布金色云注大洪雨积风轮上结为水轮有大风起吹水生沫而成须弥等山时一切有情皆集光音天中天众既多居处迫窄其福减者下生世间最初有一天子从光音天没来生大梵天中是为梵王其寿六十小劫第二小劫光音诸天来生初禅梵世天中为梵辅天其寿四十小劫第三小劫光音诸天复有来生梵世天中为梵众天其寿二十小劫如是渐渐下生欲界天中时光音诸天有福尽者化生为人飞行自在无有男女之相地涌甘泉味如酥蜜因试尝之遂生味着失其神通及以身光世间大暗黑风吹海漂出日月置须弥山腹照四天下乃有昼夜彼时众生由耽地味颜色粗悴复食自然粳稻残秽在身为欲蠲除便生二道成男女根宿习力故便生淫欲夫妻共住光音诸天后来生者入母胎中遂有胎生时自然粳稻朝刈暮熟刈复随生米长四寸后因人多贪取渐生糠𥢶刈已不生第四小劫乃至第二十小劫皆悉一增一减名为成劫(梵语须弥华言妙高)。

　　【二住劫】住劫者谓世界安住也有二十小劫第九小劫人寿减至五万岁时第一拘留孙佛出世减至四万岁时第二拘那含牟尼佛出世减至二万岁时第三迦叶佛出世减至一百岁时第四释迦牟尼佛出世第十小劫人寿减至八万岁时第五弥勒佛出世第十五小劫于减劫中第六师子佛乃至欲乐佛凡九百九十四佛相继出兴说法度人第二十小劫于增劫中楼至佛出世满足一千也已上二十小劫皆悉一增一减名为住劫(梵语拘留孙华言所应断梵语拘那含牟尼华言金色仙梵语迦叶华言饮光梵语释迦牟尼华言能仁寂默梵语弥勒华言慈氏梵语楼至华言爱乐)。

　　【三坏劫】坏劫者谓世界坏减也有二十小劫如火灾起时坏至初禅天始从地狱终至梵天有情众生经十九增减劫次第坏尽唯器世间空旷而住乃至一切有情都尽最后一增减劫方坏器世间有七日从海底出大海尽竭须弥崩坏风吹猛𦦨烧上梵天悉成灰烬乃至三千世界一时烧尽名为坏劫(器世间者世界如器故也梵天即初禅天也三千世界者小千中千大千也)。

　　【四空劫】空劫者谓世界空虚也有二十小劫坏劫之后自初禅梵世已下世界空虚犹如墨冗无昼夜日月唯大黑暗名为空劫。

　　四土(出观无量寿佛经妙宗钞)

　　【一同居土】同居土者有秽有净谓如此土娑婆世界沙砾充满即同居秽土也西方安养世界金宝庄严无四恶趣即同居净土也虽净秽有异皆是凡圣共住故名同居也(梵语娑婆华言能忍四恶趣者修罗趣饿鬼趣畜生趣地狱趣也)。

　　【二有余土】有余土者谓二乘等已断三界见思惑尽出生彼土尚余无明之惑未尽故名有余也(二乘者声闻乘缘觉乘也三界者欲界色界无色界也)。

　　【三果报土】果报土者亦名实报土即别教十地圆教十住十行十回向乃至等觉诸菩萨所居之土也观无量寿佛经䟽云行真实法感得胜报是也(十地者欢喜地离垢地发光地𦦨慧地难胜地现前地远行地不动地善慧地法云地也十住者发心住治地住修行住生贵住方便具足住正心住不退住童真住法王子住灌顶住也十行者欢喜行饶益行无嗔恨行无尽行离痴乱行善现行无著行尊重行善法行真实行也十回向者救一切众生离众生相回向不坏回向等一切佛回向至一切处回向无尽功德藏回向随顺平等善根回向随顺等观一切众生回向真如相回向无缚解脱回向法界无量回向也)。

　　【四常寂光土】常寂光土者即理性土也常即法身寂即解脱光即般若此以不迁不变名常离有离无名寂照俗照真名光即妙觉究竟果佛所居之土也净名䟽云修于圆教愿行之因因极果满道成妙觉居常寂光是也。

　　又四土(出华严经䟽)

　　【一自性身依法性土】自性身者以真如自性为身即法身也法性土者即理土也谓此身土体无差别俱非色相所摄譬如虚空遍一切处是名自性身依法性土。

　　【二自受用身依自受用土】自受用身者谓自受用法喜之乐名自受用身即自报身也自受用土者即实报土也谓佛以相应净识所修成就从初成佛尽未来际相续变为纯净佛土周圆无际众宝庄严自受用身常依而住是名自受用身依自受用土(法喜之乐者闻法欢喜而快乐也)。

　　【三他受用身依他受用土】他受用身者谓因他机感扣而现此身即胜应身也他受用土者亦即实报土也谓佛以大慈悲力随十地菩萨所宜变为净土或小或大或劣或胜他受用身依之而住是名他受用身依他受用土(十地者欢喜地离垢地发光地𦦨慧地难胜地现前地远行地不动地善慧地法云地也)。

　　【四变化身依变化土】变化身者改转不定名之为变无而忽有名之为化即劣应身也变化土者谓佛以大慈悲力随诸有缘众生所宜化为佛土或大或小或净或秽佛变化身依之而住是名变化身依变化土。

　　世界四持(出华严经䟽)

　　经云彼须弥山微尘数风轮最在上者名殊胜威光能持普光摩尼庄严香水海有大莲华名种种光明蕊香幢庄严世界海住在其中(梵语须弥华言妙高)。

　　【一能持风轮】谓此风轮能持香水海而使安住故曰能持风轮。

　　【二所持香海】谓此香水海因为风轮所持而得安住故曰所持香海。

　　【三海出莲华】谓此香水海中出生大莲华为世界种十方刹土皆为大莲华之所含摄故曰海出莲华。

　　【四华持刹海】谓此大莲华能持世界刹海安住其中四方均平清净坚固故曰华持刹海(刹梵语具云刹摩华言土田)。

　　四轮持世界(出佛祖统纪)

　　轮取持载之义华严经云三千大千世界依于水轮风轮空轮不言金轮者文略也(三千者小千中千大千也今言三千大千者总别兼称也)。

　　【一金轮】大地之下有金轮起世因本经云水上有风吹转此水于上成金如熟酥生膏是名金轮。

　　【二水轮】金轮之下有水轮菩萨藏经云最上风轮为水轮之所依止其水量高六十八百千由旬(梵语由旬华言限量)。

　　【三风轮】水轮之下有风轮菩萨藏经云风轮量高六万八千俱胝(梵语俱胝华言百亿)。

　　【四空轮】风轮之下有空轮华严经云空无所依虽无所依然由众生业感世界次第安住。

　　四风轮(出华严经)

　　经云此四风轮能持水轮水轮能持大地令不散坏以譬如来出现依无碍慧光明而起四种大智风轮能持一切众生义根也。

　　【一安住】谓三千大千世界依此风轮而得安住以譬如来大智风轮普摄众生皆令欢喜安住也(三千者小千中千大千也言三千大千者总别兼称也)。

　　【二常住】谓三一大千世界依此风轮而得常住以譬如来大智风轮建立正法常住世间令诸众生皆生爱乐也。

　　【三究竟】谓三千大千世界依此风轮而为究竟极际以譬如来大智风轮具一切方便通达无漏究竟之道也(无漏者不漏落生死也)。

　　【四坚固】谓三千大千世界依此风轮而得坚固以譬如来大智风轮守护一切众生善根令不断坏也。

　　四大部洲(亦名四洲形量出长阿含经)

　　【一东弗于逮】梵语弗于逮亦云弗婆提华言胜身以其身胜南洲故也又翻为初谓日初从此出也在须弥山东其土东狭西广形如半月纵广九千由旬人面亦如半月之形人身长八肘人寿二百五十岁(梵语须弥华言妙高梵语由旬亦云逾缮那华言限量大论云由旬有三大者八十里中者六十里下者四十里肘以一尺八寸为一肘)。

　　【二南阎浮提】梵语阎浮提华言胜金洲阎浮是树提是洲名因树立称故名阎浮提在须弥山南其土南狭北广形如车箱纵广七千由旬人面亦像地形人身多长三肘半于中有长四肘者人寿百岁中夭者多。

　　【三西瞿耶尼】梵语瞿耶尼华言牛货为彼多牛以牛为货故名牛货在须弥山西其土形如满月纵广八千由旬人面亦如满月人身长十六肘人寿五百岁。

　　【四北郁单越】梵语郁单越华言胜处以其土胜三洲故也在须弥山北其土正方犹如池沼纵广一万由旬人面亦像地形人身长三十二肘人寿一千岁命无中夭。

　　日照四洲(出法苑珠林)

　　起世经云劫初世间黑暗尔时忽然出生日月及诸星宿便有昼夜年岁时节日从东方出绕须弥山半腹而行照于四洲遂有昼夜不同(梵语须弥华言妙高)。

　　【一南阎浮提日正中时】谓南阎浮提日正中时东弗婆提日则始没西瞿耶尼日则初出北郁单越正当半夜(梵语阎浮提华言胜金洲梵语弗婆提华言胜身梵语瞿耶尼华言牛货梵语郁单越华言胜处)。

　　【二西瞿耶尼日正中时】谓西瞿耶尼日正中时南阎浮提日则始没北郁单越日则始出东弗婆提正当半夜。

　　【三东弗婆提日正中时】谓东弗婆提日正中时北郁单越日则始没南阎浮提日则初出西瞿耶尼正当半夜。

　　【四北郁单越日正中时】谓北郁单越日正中时西瞿耶尼日则始没东弗婆提日则初出南阎浮提正当半夜。

　　世间四义(出㭊玄记)

　　世间者即三藏教四加行中最后世第一位也以其是有漏法故名世间于中最胜故名第一有四义焉(四加行者谓一暖二顶三忍四世第一也以其加功进行故也)。

　　【一可破坏】谓世间有漏烦恼等法体本虚妄自性不实皆是无常故名可破坏也。

　　【二有生灭】谓世间一切诸法皆从因缘和合而生皆从因缘别离而灭故名有生灭也。

　　【三隐真理】谓世间有漏烦恼等法障覆真空之理不能显发故名隐真理也。

　　【四性有漏】谓世间烦恼等法其性实能招集有漏生死之果故名性有漏也。

　　依正四句(出华严经随䟽演义钞)

　　依正者依即所依国土正即能依之身也。

　　【一依内现依】依内现依者谓于国土中又现一切国土也如成就品云一一尘中难思刹随众生心普现前一切刹海靡不周如是方便无差别是也。

　　【二正内现正】正内现正者谓于一身中复现一切身也如现相品云如来一一毛孔中一切刹尘诸佛坐菩萨众会共围绕演说普贤之胜行是也(菩萨梵语具云菩提萨埵华言觉有情)。

　　【三正内现依】正内现依者谓于身中现一切国土也如现相品云如来安坐菩提座一毛示现多刹海一一毛现悉亦然于是普周于法界是也。

　　【四依内现正】依内现正者谓于国土现一切身也如现相品云一切刹土微尘数常现身云悉充满普为众生放大光各雨法雨称其心是也。

　　舍卫四德(出翻译名义)

　　梵语舍卫华言闻物亦云丰德以其具四德故也。

　　【一具财宝德】谓舍卫国中多出一切珍宝胜于余国是名具财宝德。

　　【二妙五欲德】谓舍卫国中五欲胜妙非余国所及是名妙五欲德(五欲者色欲声欲香欲味欲触欲也)。

　　【三饶多闻德】饶益也谓舍卫国中财宝具足五欲胜妙闻于四方是名饶多闻德。

　　【四丰解脱德】丰盛也谓舍卫国中之人多修道行而得解脱是名丰解脱德。

　　净秽四句(出华严经䟽)

　　净秽者谓佛说华严经或在清净之土或在秽恶之土也。

　　【一唯染】染即秽染谓佛于娑婆世界摩竭提国等处而说是经隐覆净相故名唯染(梵语娑婆华言能忍梵语摩竭提华言善胜)。

　　【二唯净】净即清净谓佛于华藏世界而说是经其地金刚无有染相故名唯净。

　　【三染净俱】谓佛随于一处而说是经随其机器大小所见有异或见是染或见是净故名染净俱。

　　【四非染净】谓佛随于一处而说是经大乘之机不见染净之相同一法界故名非染净。

　　海底四宝(出华严经)

　　经云譬如大海有四炽然光明大宝布在其底性极猛热常能饮缩百川所注无量大水是故大海无有增减以譬如来大智慧海亦有四种大智慧宝具足无量威德光明能令众生竭爱欲流破愚痴暗故以此四宝喻之。

　　【一日藏光明大宝】日藏光明大宝者譬如来有灭一切散善波浪大智慧宝由此光明触彼菩萨令舍一切散善波浪持心一境住于三昧也(梵语三昧华言正定)。

　　【二离润光明大宝】离润光明大宝者譬如来有除一切法爱大智慧宝由此光明触彼菩萨令舍离三昧味着起广大神通也。

　　【三火焰光光明大宝】火𦦨光光明大宝者譬如来有慧光普照大智慧宝由此光明触彼菩萨令舍所起广大神通住大明功用行也。

　　【四尽无余光明大宝】尽无余光明大宝者譬如来有平等无边功用大智慧宝由此光明触彼菩萨令舍大功用行及息一切功用令无有余也。

　　四河(出长阿含经)

　　【一殑伽河】梵语殑伽华言天堂来以见其从高处而来也又名恒河此河从阿耨达池东面银牛口流出绕池一匝入东南海(梵语阿耨达华言无热恼在香山之南大雪山之北周围八百里金银琉璃玻璃铜铁等以饰其岸也)。

　　【二信度河】梵语信度华言验河此河从阿耨达池南面金象口流出绕池一匝入西南海又名辛头河。

　　【三缚刍河】梵语缚刍华言青河此河从阿耨达池西面琉璃马口流出绕池一匝入西北海(梵语琉璃华言青色宝)。

　　【四徙多河】梵语徙多华言冷河此河从阿耨达池北面颇胝迦师子口流出绕池一匝入东北海或曰潜流地下出积石山为中国之河源也(梵语颇胝迦华言水精即玻璃也)。

　　一境四心(出摄大乘论释)

　　譬如一水本无有异盖因天人饿鬼畜生果报不同故于一水而见有四相分别之异也。

　　【一天见是宝严地】谓诸天福德胜故其所见水悉成琉璃众宝庄严之地也(梵语琉璃华言青色宝)。

　　【二人见是水】谓世间之人所见之水清浊虽异皆是水也。

　　【三饿鬼见是脓血】谓由宿世悭贪罪障深重堕饿鬼中长劫不闻浆水之名既因饥渴所逼望见河水意欲饮之速趍岸傍皆是脓血也。

　　【四鱼见是住处】住处即窟宅也谓鱼以水而为住处潜跃游泳不见水相也。

　　通局四句(出华严经䟽)

　　【一或局】谓佛说华严经或局在娑婆世界内摩竭提国故也(梵语娑婆华言能忍梵语摩竭提华言善胜)。

　　【二或通】谓佛说华严经或通十方世界故也。

　　【三或俱】谓佛说华严经或在摩竭提国及十方世界故也。

　　【四或泯】谓佛说华严经处染净二相皆尽同一法界故也。

　　四光喻智(出法华文句并华严经随䟽演义钞)

　　【一日光喻佛智】谓日光照世无幽不烛以喻佛之智慧无事不了无理不照故云日光喻佛智。

　　【二月光喻菩萨智】谓月之光明有亏有盈以喻菩萨虽具智慧而惑业尚未尽断则其智慧或亏或明故云月光喻菩萨智。

　　【三星光喻缘觉智】谓星虽有光其照不远以喻缘觉之人虽观十二因缘悟真空理而于中道深远之义不能明了故云星光喻缘觉智(十二因缘者一无明二行三识四名色五六入六触七受八爱九取十有十一生十二老死也)。

　　【四萤光喻声闻智】谓萤火之光只能自照不能照物以喻声闻之人虽观四谛悟真空理只能自度不能度人故云萤光喻声闻智(四谛者苦谛集谛灭谛道谛也)。

　　四事不可思议(出增一阿含经)

　　【一众生不可思议】谓世间众生为从何来复从何起从此命终当从何生皆不可思议故云众生不可思议。

　　【二世界不可思议】谓一切世界皆由众生业力而成成而复坏坏而复成始终相续无有断绝故云世界不可思议。

　　【三龙境界不可思议】谓龙降雨非从口出亦不从眼耳鼻出但龙有大神力意之所念若善若恶皆能作雨故云龙境界不可思议。

　　【四佛境界不可思议】谓如来之身清净无染不可模则不可言长不可言短与夫梵音深远智慧辩才现通说法一切人天二乘等众皆莫能测故云佛境界不可思议(二乘者声闻乘缘觉乘也)。

　　四种心(出翻译名义)

　　【一肉团心】肉团心者即父母所生血肉之团状似莲华开合乃意识所依之处也。

　　【二缘虑心】缘虑心者即缘持思虑之心此通第八识而言谓眼缘色乃至第八缘根身种子器世间故也(通第八识者此缘虑心以第八藏识为体故也根身者根即眼等诸根身即色身也种子者即善恶种子也器世间者以世界如器故也)。

　　【三积聚精要心】积聚精要心者谓诸经中积集一切要义名为文心如般若心经为大品六百卷中之精要是也(梵语般若华言智慧)。

　　【四坚实心】坚实心者谓坚固真实乃众生本有之性诸佛所证之理即第一义心也。

　　四威仪(出菩萨善戒经)

　　谓修道之人心不放逸若行若坐常在调摄其心成就道业虽久于行坐亦当忍其劳苦非时不住非时不卧设或住卧之时常存佛法正念如理而住于此四法动合规矩不失律仪是为四威仪也。

　　【一行】谓修道之人举止动步心不外驰无有轻躁常在正念以成三昧如法而行也(梵语三昧华言正定)。

　　【二住】谓修道之人非时不住若或住时随所住处常念供养三宝赞叹经法广为人说思惟经义如法而住也(三宝者佛宝法宝僧宝也)。

　　【三坐】谓修道之人加趺宴坐谛观实相永绝缘虑澄湛虚寂端肃威仪如法而坐也。

　　【四卧】谓修道之人非时不卧为调摄身心或时暂卧则右胁宴安不忘正念心无昏乱如法而卧也。

　　息有四种相(出修习止观坐禅法要)

　　息即鼻中出入之气也谓坐禅之人若欲摄心入定必先行数息之法息有四种不同故须拣其粗而守其细也。

　　【一风】谓鼻中之气出入有声为风坐禅之人若依之而数则心散难调故须拣而不用也。

　　【二喘】谓鼻中之气虽无声相而结滞不通者为喘坐禅之人若依之而数则心结难定故须拣而不用也。

　　【三气】谓鼻中之气虽无风喘之相而出入不细者为气坐禅之人若依之而数则心劳难定故须拣而不用也。

　　【四息】谓鼻中之气无前三种粗相而出入绵绵若存若亡者为息坐禅之人依之而数则资神安隐情抱悦豫其心易定故须守而不舍也。

　　四梦

　　【一无明习气梦】谓由无明烦恼积习气分覆蔽真如之性无所明了以致心神颠倒形于梦想也。

　　【二善恶先征梦】谓人凡有善恶吉凶之事必先形于梦𥧌以为征验也。

　　【三四大遍增梦】谓人由地水火风四大而成于身若地大增身则沉重水大增身则浮肿火大增身则状热风大增身则急胀四大不调则身心不安心不安则形于梦𥧌也。

　　【四巡游旧识梦】谓人平昔游历之处或有所见所闻若美若恶系念不舍而形于梦也。

　　四梦(出善见毗婆沙律)

　　【一四大不和梦】谓或梦山崩或梦自身飞腾虚空或梦见虎狼及贼追逐此因地水火风四大不调心神散逸故有此梦是名四大不和梦。

　　【二先见梦】谓日间先见男女苦乐等境夜则随梦犹如日间所见是名先见梦。

　　【三天人梦】谓若人修善乃感天人为现善梦令其善根增长若人作恶亦感天人为现恶梦令其怖恶生善是名天人梦。

　　【四想梦】谓若人前世或有福德或有罪障有福德者多思想善事则现善梦有罪障者多思想恶事则现恶梦是名想梦。

　　四食(出华严经随䟽演义钞)

　　【一段食】段即分段食有资益之义谓以香味触三尘为体入腹变坏资益诸根故言段食古译经律皆为抟食以手团曰抟后译复言浆饮等不可抟遂译为段食。

　　【二触食】触即对也谓六识所对色等诸尘柔软细滑冷暖等触而生喜乐俱能资益诸根故名触食(六识者眼识耳识鼻识舌识身识意识也按翻译名义注释云见色爱著名食岂非触食义耶设非触食何以观戏剧等终日不食而不饥也)。

　　【三思食】思即意思谓第六识思于可爱之境生希望意而能润益诸根如人饥渴至饮食处望得饮食而身不死故名思食(第六识即意识也)。

　　【四识食】识以执持为义即第八识也由前三食势分所资能令此识增胜执持诸根故名识食(第八识即藏识也按翻译名义注释云识食地狱众生及无色界中无边识处天等皆用识持以为其食)。

　　四利须食(出释氏要览)

　　【一资身为道】谓修行之人若无饮食则身疲力倦命且不支岂能进道若得饮食资益于身则心安体健乃可进道故须食也。

　　【二养身中虫】谓人身中多有诸虫若缺饮食则虫钻刺身亦不安必当及时进食而调养之故须食也。

　　【三生施者福】谓修行之人持戒清净专心修道则能福利人天若有檀越施以饮食使其成就道业能令施者亦获福报故须食也(梵语檀华言施称檀越者谓人行施能越贫穷苦也)。

　　【四破饿外道】谓外道自以吞饥忍饿为解脱法即自饥饿而不知徒受困苦安能解脱故修行之人日中受食资其进道兼破外道不应饥饿故须食也。

　　乞食四分(出宝云经)

　　乞食之法一日止以七家为限为无多贪故也出家之人常行乞食复分作四分故名乞食四分。

　　【一分奉同梵行者】同梵行者谓同修净行之人也凡乞食时必有同修之人看守房舍或有老病不便行履者得食归时则以一分奉之令其饱满亦得安心修道也。

　　【一分与穷乞人】与穷乞人者谓乞得食时遇有穷苦求乞之人当起怜悯心作自饥想亦以一分施之令其饱满劝他修善也。

　　【一分与诸鬼神】与诸鬼神者谓乞得食时即以净器盛贮一分待日晡时则然香讽咒加持普施一切鬼神令其饱满出离苦趣悉得解脱也。

　　【一分自食】自食者谓乞得食时除前三分之外唯留一分或多或少则自食之食已安心行道庶不虚受信施也。

　　四邪命食(出大智度论)

　　谓诸比丘当以乞食清净自活不应以下口仰口方口维口四种邪命之食以自活命也。

　　【一下口食】谓种植田园合和汤药以求衣食而自活命是名下口食也。

　　【二仰口食】谓仰观星宿日月风雨雷电霹雳术数之学以求衣食而自活命是名仰口食也。

　　【三方口食】谓曲媚豪势通使四方巧言多求以自活命是名方口食也。

　　【四维口食】维即四维也谓学种种咒术卜算吉凶以求衣食而自活命是名维口食也。

　　四食时(出法苑珠林)

　　【一天食时】天食时者谓清旦时即诸天所食之时也。

　　【二法食时】法食时者谓三世诸佛皆以千时为法食时过此即非时也(三世者过去未来现在也)。

　　【三畜生食时】畜生食时者谓日暮时即是畜生所食之时也。

　　【四鬼神食时】鬼神食时者谓昏夜时即是鬼神所食之时也。

　　行四依(出四分律藏)

　　谓出家之人依此四法而修则能成就圣道也。

　　【一着粪扫衣】着粪扫衣者谓视同粪土扫除不用即世人所弃弊垢之衣也修道之人当收拾净洗补凑穿着如此则心无所恋能成道业矣。

　　【二常行乞食】乞食者谓出家之人常以乞食自活其命也。

　　【三树下坐】树下坐者谓出家之人不宜营治舍宅当于树下或石窟中随便而居修习禅定也。

　　【四用陈腐药】用陈腐药者谓出家之人若患病时当用陈年朽腐之药而调治之病瘥即止不得贪乐新好药物而预积蓄也。

　　四机(出法华文句)

　　四机者机即机器又机缘也有可发之义故名为机。

　　【一人天机】谓诸恶莫作诸善奉行是名人天机。

　　【二二乘机】谓厌畏生死忻尚涅槃是名二乘机(梵语涅槃华言灭度二乘者声闻乘缘觉乘也)。

　　【三菩萨机】谓先人后己慈悲仁让是名菩萨机(菩萨梵语具云菩提萨埵华言觉有情)。

　　【四佛机】谓一切诸法中悉以等观入一切无碍人一道出生死是名佛机(等观者即非空非假平等中道观也一道出生死者以中道观顿断诸惑顿出生死也)。

　　四种我(出圆觉经略䟽)

　　【一凡夫妄计我】谓世间凡夫之人不了五阴等法皆空于中妄计我身强立主宰造作诸业流转生死无有休息是为凡夫妄计我(五阴者色阴受阴想阴行阴识阴也)。

　　【二外道神我】谓外道之人于五阴中妄计识神如麻豆等或计遍身起于我见坠堕边邪轮回生死是为外道神我。

　　【三三乘假我】谓三乘之人了知一切五阴等法虚假不实悉无有我是为三乘假我(三乘者声闻乘缘觉乘菩萨乘也)。

　　【四法身真我】谓如来法身量等虚空无所不遍故于无我法中明八自在我是为法身真我(八自在我者一能示一身以为多身二示一尘身满大千界三大身轻举远到四现无量类常居一土五诸根互用六得下切法如无法想七说一偈义经无量劫八身遍诸处犹如虚空也)。

　　四大(出圆觉经)

　　四大者谓人之身揽外地水火风四大而成内身四大因对色香味触四微故称为四大也。

　　【一地大】地以坚碍为性谓眼耳鼻舌身等名为地大若不假水则不和合经云发毛爪齿皮肉筋骨等皆归于地是也。

　　【二水大】水以润湿为性谓唾涕津液等名为水大若不假地即便流散经云唾涕脓血津液涎沫痰泪精气大小便利皆归于水是也。

　　【三火大】火以燥热为性谓身中暖气名为火大若不假风则不增长经云暖气归火是也。

　　【四风大】风以动转为性谓出入息及身动转名为风大此身动作皆由风转经云动转归风是也(动转归风者凡身动转皆属风也)。

　　四微(出金光明经文句记)

　　四微者谓色香味触也因对四大称为四微又复四大皆由四微所成故大智度论云地有色香味触重故自无所作水少香故动作胜地火少香味故势胜于水风少色香味故动作胜火。

　　【一色微】色者谓眼所见种种诸色也以其微细故名色微。

　　【二香微】香者谓鼻所嗅种种诸香也以其微细故名香微。

　　【三味微】味者谓舌所尝种种诸味也以其微细故名味微。

　　【四触微】触者谓身分所觉种种诸触也以其微细故名触微。

　　四求(出法集经)

　　【一欲爱】谓于欲界五尘而起贪爱也因贪爱故推求不已是名欲爱(五尘者色尘声尘香尘味尘触尘也)。

　　【二色爱】谓于色界禅定而起贪爱也因贪爱故推求不已是名色爱。

　　【三无色爱】谓于无色界禅定而起贪爱也因贪爱故推求不已是名无色爱。

　　【四无有爱】无有即空也谓于涅槃真空之法而起贪爱也因贪爱故推求不已是名无有爱(梵语涅槃华言灭度)。

　　四求不得(出大乘庄严经论)

　　求者推求也论云菩萨以四种求诸法皆不可得不可得即是空也故名求不得。

　　【一名求不得】名即假名谓若有是物则有是名以此推之物则为主名则为客名既为客则是假名推求实义了不可得故论云推名于物是客故云名求不得。

　　【二物求不得】物即事物谓虽有其物若无其名物不自显以此推之名亦是主物亦是客物既是客亦成虚假故论云推物于名是客故云物求不得。

　　【三自性求不得】谓名之与物各有自体之性若推名之自性及物之自性但有虚假之名皆无真实之义故论云推名自性及物自性知俱是假故云自性求不得。

　　【四差别求不得】谓于名于物各有差别之相一一分别推求悉归于空皆不可得故论云推名差别及物差别知俱空故悉不可得故云差别求不得。

　　四不寄附(出优婆塞戒经)

　　经云佛言善男子受优婆塞戒者先学世事既学通达如法求财若得财物应供父母妻子眷属其余藏积俟用不应寄附四处也(梵语优婆塞华言清净土)。

　　【一老人】谓年老之人死日渐近故所有财物不应寄附于彼也。

　　【二远处】谓道路隔远之处缓急要用取讨难及故所有财物不应寄附于彼也。

　　【三恶人】谓不善之人禀性凶恶若见财物恐生贪夺之心故不应寄附于彼也。

　　【四大力】谓豪强之人倚恃势力若见财物恐生贪夺之心故不应寄附于彼也。

　　四不见(出圆觉经钞)

　　【一鱼不见水】谓鱼以水为窟宅游泳水中悉无所障故云鱼不见水。

　　【二人不见风】谓风发于万窍但有声响可闻而无形相可见故云人不见风。

　　【三迷不见惟】谓灵明觉知之性人人本具但为烦恼无明覆障迷而不了故云迷不见性。

　　【四悟不见空】谓修行之人既能觉了灵知之性本来空寂而此空性亦不可得故云悟不见空。

　　四不成(出因明入正理论)

　　【一两俱不成】谓声是无常非眼所见若言声是眼见而声与眼俱不能成是名两俱不成。

　　【二随一不成】谓声是所作性故以声显论声是实法若不将名句文等共相为用则不成其论矣是名随一不成。

　　【三犹豫不成】谓如见云雾等即起疑惑以为是火非火疑心不决是名犹豫不成。

　　【四所依不成】谓虚空实有为万物所依若言虚空定无则万物无所依是名所依不成。

　　四种无(出涅槃经)

　　【一未有名无】谓梵志妄计涅槃之法在众生烦恼心中不可说有譬如瓶未出泥名为无瓶盖外道不知众生烦恼心中实具涅槃之德故佛答言如是涅槃非是先无同泥无瓶(梵语梵志华言净裔梵语涅槃华言灭度)。

　　【二灭已名无】谓梵志妄计灭烦恼已名为涅槃涅槃即无譬如瓶既坏已名为无瓶盖外道不知烦恼既灭涅槃即显故佛答言亦非灭无同瓶坏已。

　　【三异相名无】谓梵志妄计烦恼涅槃其相即异谓烦恼中无涅槃涅槃中无烦恼譬如牛中无马马中无牛盖外道不知转烦恼即是涅槃转涅槃即是烦恼故佛答言虽牛中无马不可说言牛亦是无虽马中无牛不可说言马亦是无如此则不可言烦恼中无涅槃涅槃中无烦恼也。

　　【四毕竟名无】谓梵志妄计涅槃之法毕竟无有名之为无譬如龟毛兔角实不可得盖外道不知涅槃之德其性常住不可毁坏故佛答言亦非毕竟无如龟毛兔角。

　　大明三藏法数卷第十三
